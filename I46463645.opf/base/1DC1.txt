༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
ImageGroup:
W29641
||2005312909
11 PD28054
7105063955
LCCN:
ISBN:
Title:
གནས་མཆོག་ས་སྐྱ་
gnas mchog sa skya
བློ་གྲོས་རྒྱ་མཚོ
Author:
blo gros rgya mtsho
n/a
Descriptor:
Original Publication:
n/a;n/a
Place:
Ipe cin
Publisher:
mi rigs dpe skrun khang
2004
Date:
Volume:
Total Volumes:
TBRC Pages:
1
In/a
Introductory Pages:
Text Pages:
Scanning Information:
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006.



འགོ་བརྗོད།
༄༅། ། དེ་ལ་འདིར་རྒྱལ་བསྟན་སྤྱི་དང་བྱེ་བྲག་དཔལ་ལྡན་ས་སྐྱ་པའི་བསྟན་
འཛིན་ཆེན་པོ་ངོར་རྫོང་ཚར་གསུམ་གྱི་བཞེད་སྲོལ་མདོ་ཙམ་དུ་བརྗོད་པ་འདི་
དང་། གདན་ས་ཆེན་པོའི་དཀར་ཆག་གམ་གནས་ ཡིག་ཉུང་བསྡུས་འདི་
གཉིས་ངེད་ཅག་ལུགས་འདི་ལ་ཞིབ་འཇུག་གནང་མཁན་གསར་བུ་བ་རྣམས་
དང༌། ཡུལ་སྐོར་སྣེ་ཤན་པ་སོགས་ལ་ཅུང་ཟད་སྟབས་བདེ་ཡོང་ཆེད་གསར་
བསྒྲིགས་ཞུས་པ་ཡིན་ཅིང་། ལྷག་ཏུ་འཛམ་གླིང་ནོར་བུའི་བང་མཛོད་གདན་
ས་ཆེན་པོ་འདིའི་དཀར་ཆག་གམ་གནས་ཡིག་འདིར་གཙོ་བོ་ངོ་མཚར་རྟེན་བཞི་
དང་བླ་བྲང་རྣམ་བཞིས་མཚོན་གཙུག་ལག་ཁང་རྣམས་ཀྱི་སྐུ་གསུང་ཐུགས་རྟེན་
རྣམས་སྔར་ཡོད་ཇི་ལྟ་བ་བཞིན་བརྗོད་པའི་དམིགས་ཡུལ་ནི་དེང་སྐབས་རྒྱལ་
ཁབ་ནས་གདན་ས་ཆེན་པོ་འདིའི་རྩ་ཆེའི་རིག་དངོས་རྣམས་མི་ཉམས་གོང་
འཕེལ་དང་ཉམས་པ་སླར་གསོའི་ཆེད་ཤུགས་ཆེའི་ཉམས་གསོ་གནང་དང་
གནང་མུས་དང༌། ཕྱོགས་མཚུངས་རྒྱལ་བའི་བསྟན་ལ་ལྷག་བསམ་དཀར་བའི་
སྦྱིན་བདག་རྣམས་ནས་ཀྱང་རང་གཞན་གྱི་ཚོགས་རྫོགས་སྒྲིབ་སྦྱང་གི་སླད་དུ་རྗེ་
བཙུན་གོང་མའི་རྟེན་རྣམས་ལ་ཉམས་གསོ་དང་གསར་བཞེངས་གནང་མཁན་
ཚོར་སླད་ནས་གནའ་རབས་ཀྱི་བཟོ་དབྱིབས་ལ་འགྱུར་བ་མེད་པའི་ཐོག་ནས་
སྔར་ཡོད་བཞིན་ཉམས་གསོ་གསར་བཞེངས་ཐུབ་རྒྱུར་ཅུང་ཟད་སྟབས་བདེ་
ཡོང་རྒྱུ་ཁོ་ནའི་ཆེད་བྲིས་པ་ལགས་ཤིང་། འདིའི་ཐད་གདན་སའི་ལས་ཐོག་པ་



གནས་མཆོག་ས་སྐྱ།
སྐུ་ཞབས་བྱམས་པ་རབ་རྒྱས་ལགས་དང་། ཀུན་དགའ་བཀྲ་ཤིས་ལགས་
གཉིས་ནས་ཀྱང་འདི་ལྟ་བུ་ཞིག་དགོས་ཞེས་ནན་བསྐུལ་གནང་བ་དང་ཆབས་
ཅིག་མ་དཔེ་བཙལ་རོགས་གནང་བ་དང་། ལྷག་ཏུ་དེང་སྐབས་གདན་ས་ཆེན་
པོའི་བཤད་གྲྭའི་མཁན་པོ་མཐུ་སྟོབས་སེངྒེ་ལགས་ནས་འདིར་ནན་གཏན་གྱིས་
ཞུ་དག་སློབ་སྟོན་གནང་བ་མ་ཟད་ཀྲུང་གོ་བོད་བརྒྱུད་མཐོ་རིམ་ནང་བསྟན་
སློབ་གླིང་གི་དགེ་རྒན་ཆེན་མོ་བ་བསོད་ནམས་རྒྱ་མཚོ་ལགས་ནས་ཀྱང་དེ་
མཚུངས་ཞུ་དག་གི་བཀའ་དྲིན་བསྐྱངས་པ་སོགས་ལ་སྙིང་དབུས་ནས་ཐུགས་རྗེ་
ཆེ་ཞུ་བ་དང་ཆབས་ཅིག་ད་དུང་ཆད་ལུས་མི་ཉུང་བ་ཞིག་ཡོང་ངེས་ལགས་པས་
མཁྱེན་ལྡན་རྣམ་པས་དག་བཅོས་ཁ་སྐོང་ཡོང་བའི་རེ་བ་ཞུ།
རྩོམ་སྒྲིག་པས།



དཀར་ཆག
དཀར་ཆག
དཔལ་ལྡན་ས་སྐྱ་པའི་བསྟན་འཛིན་ཆེན་པོ་ངོར་རྫོང་ཚར་གསུམ་
གྱི་བཞེད་སྲོལ་མདོར་ཙམ་བརྗོད་པ་གཟུར་གནས་དགྱེས་པའི་གཏམ་
ཞེས་བྱ་བ་བཞུགས་སོ། ། ............ •.............（3）
གངས་ཅན་བོད་ཀྱི་རྡོ་རྗེ་གདན་དཔལ་ལྡན་ས་སྐྱ་དགོན་གྱི་གནས་
ཡིག་དད་པའི་མིག་འབྱེད་ཅེས་བྱ་བ་བཞུགས་སོ། ། .....…….…… (56)



༄༅། ། དཔལ་ལྡན་ས་སྐྱ་པའི་བསྟན་འཛིན་ཆེན་
པོ་དོར་རྫོད་ཚར་གསུམ་གྱི་བཞེད་སྲོལ་མདོར་
ཙམ་བརྗོད་པ་གཟུར་གནས་དགྱེས་པའི་
གཏམ་ཞེས་བྱ་བ་བཞུགས་སོ། །



༄༅། ། དཔལ་ལྡན་ས་སྐྱ་པའི་བསྟན་འཛིན་ཆེན་པོ་
དོར་རྗོད་ཚར་གསུམ་གྱི་བཞེད་སྲོལ་མདོར་ཙམ་
བརྗོད་པ་གཟུར་གནས་དགྱེས་པའི་གཏམ་
ཞེས་བྱ་བ་བཞུགས་སོ། །
༄༅། ། འཕགས་ཡུལ་པཎ་གྲུབ་བྱེ་བའི་གཙུག་གི་རྒྱན། །
མཐུ་སྟོབས་དབང་ཕྱུག་དཔལ་ལྡན་བིར་ཝའི་ཞབས། །
བོད་ཡུལ་རྡོ་རྗེ་འཛིན་པ་ཡོངས་ཀྱི་མགོན། །
ས་སྐྱའི་རྗེ་བཙུན་གོང་མ་རྣམ་ལྔ་དང་། །
བསྟན་འཛིན་ངོར་རྫོང་ཚར་གསུམ་ལ་སོགས་པའི། །
ཡོངས་གྲགས་སྐྱེས་ཆེན་རྣམས་ལ་གུས་བཏུད་ནས། །
དེ་དག་སོ་སོའི་བཞེད་སྲོལ་མདོར་བསྡུས་ཙམ། །
དམ་པ་གོང་མའི་གསུང་རབ་ཇི་བཞིན་བསྡེབ། །
དེ་ལ་འདིར་དཔལ་ལྡན་ས་སྐྱ་པའི་བསྟན་འཛིན་ཆེན་པོ་ངོར་རྫོང་ཚར་
གསུམ་གྱི་ཐུན་མོང་མ་ཡིན་པའི་བཞེད་སྲོལ་ཁྱད་པར་ཅན་འགའ་ཞིག་སོ་སོར་
བསྡུས་ཏེ་བརྗོད་པར་བྱ་བ་ལ། དཔལ་ལྡན་ས་སྐྱ་པའི་བསྟན་པ་བསྟན་འཛིན་
དང་བཅས་པ་ཇི་ལྟར་བྱོན་པའི་ཚུལ་དང་། དེ་དག་སོ་སོའི་བཞེད་སྲོལ་དངོས་



གནས་མཆོག་ས་སྐྱ།
མདོར་བསྡུས་ནས་བཤད་པ་དང་གཉིས་ལས།
དང་པོ་ལ་ཐོག་མར་ས་སྐྱ་པའི་བསྟན་པ་བསྟན་འཛིན་དང་བཅས་པ་ཇི་
ལྟར་བྱོན་པའི་ཚུལ་དང༌། དེ་ལས་བསྟན་འཛིན་ངོར་རྫོང་ཚར་གསུམ་དུ་བྱོན་
པའི་ཚུལ་གཉིས་ལས། དང་པོ་ནི་གང་ཞིག་དཔལ་ལྡན་ས་སྐྱ་པའི་བསྟན་པའི་
མཚན་གཞི་ལྟ་བུར་གྱུར་པ་གསུང་ངག་ལམ་འབྲས་ཀྱི་བྱུང་ཚུལ་ལས་མགོ་
བརྩམས་ཏེ་བརྗོད་པར་བྱ་བ་སྐབས་སུ་བབ་པས་ན། དེ་ལྟ་བུའི་གསུང་ངག་
ལམ་འབྲས་ནི་བདག་ཅག་གི་སྟོན་པ་སྐུ་མྱ་ངན་ལས་འདས་ནས་ལོ་ངོ་ཆིག་སྟོང་
ཉི་ཤུ་ཙམ་ལོན་པ་ན། རྒྱ་གར་ཤར་ཕྱོགས་ཀྱི་རྒྱལ་རིགས་གསེར་གྱི་འཁོར་ལོ་
ཅན་ཞེས་བྱ་བའི་སྲས་སུ་འཁྲུངས་པའི་སློབ་དཔོན་དཔལ་ལྡན་ཆོས་སྐྱོང་གིས་
རྒྱལ་སྲིད་ཀྱི་འབྱོར་པ་ཆེན་པོ་མཆིལ་མའི་ཐལ་བ་བཞིན་ཡོངས་སུ་དོར་ཏེ།
དཔལ་ནཱ་ལེནྡྲའི་གཙུག་ལག་ཁང་ཆེན་པོར་མཁན་པོ་རྣམ་པར་རྒྱལ་བའི་ལྷ་ལས་
རབ་ཏུ་བྱུང་ཞིང་མདོ་སྔགས་ཀྱི་གདམས་པ་རྒྱ་མཚོ་ལྟ་བུ་ཞིག་གསན་པའི་
མཐར་ཉིད་ཀྱི་རྒྱལ་ཚབ་ཏུ་མངའ་གསོལ་ཏེ། ཉི་མོ་དགེ་འདུན་གྱི་སྡེ་ཆེན་པོའི་
དབུས་སུ་ཐེག་པ་ཐུན་མོང་བའི་ཆོས་ཀྱི་འཁོར་ལོ་བསྐོར་བ་དང་། མཚན་མོ་
འཁོར་ལོ་བདེ་མཆོག་གི་ཏིང་ངེ་འཛིན་ལ་རྩེ་གཅིག་ཏུ་མཉམ་པར་འཇོག་པའི་
དུས་ཤིག་གི་ཚེ། མཐོང་ལམ་གྱི་ཡེ་ཤེས་སྐྱེ་ལ་ཉེ་བའི་ཉམས་སྣང་ཁ་ཕོ་ཆེ་
འགའ་ཞིག་བྱུང་བ་སློབ་དཔོན་ལས་གདམས་ངག་མ་རྫོགས་པའི་དབང་གིས་
བར་ཆད་དུ་གོ་ནས་ཐུགས་ཆད་དེ་བཞུགས་པ་ན། རྗེ་བཙུན་རྡོ་རྗེ་བདག་མེད་
མས་མངོན་སུམ་དུ་རྗེས་སུ་བཟུང་སྟེ་སྤྲུལ་པའི་དཀྱིལ་འཁོར་དུ་དབང་བསྐུར་
ཞིང་གསུང་ངག་ལམ་འབྲས་ཀྱི་གདམས་པ་ཟབ་མོ་ཡོངས་སུ་བསྩལ་བས་དེ་ཉིད་



ས་སྐྱའི་བསྟན་འཛིན་ངོར་རྫོང་ཚར་གསུམ།
-
-
-
-
-
-
-
དུ་མཐོང་ལམ་གྱི་ཡེ་ཤེས་མངོན་དུ་གྱུར། ཞག་དྲུག་ལ་ས་དྲུག་གི་རྟོགས་པ་ན་
འཕར་ཏེ་ས་དྲུག་པ་ལ་གནས་པའི་བྱང་ཆུབ་སེམས་དཔའ་ཆེན་པོའི་གོ་འཕང་
མངོན་དུ་མཛད་ནས་ ཉི་མ་གཏའ་མར་བཟུང་བ་དང་། གངྒ་ལན་གཉིས་
བཟློག་པ་ལ་སོགས་པའི་རྫུ་འཕྲུལ་དང་བརྟུལ་ཞུགས་ཀྱི་སྤྱོད་པ་རླབས་པོ་ཆེས་
འགྲོ་བའི་དོན་དཔག་ཏུ་མེད་པ་མཛད་པའི་དུས། ཤར་ཕྱོགས་ཀྱི་རལ་པ་ཅན་
ལྔ་བརྒྱའི་ཁྲོད་ནས་རྣལ་འབྱོར་དབང་ཕྱུག་གི་རྗེས་སུ་འབྲང་བའི་གྲུབ་ཆེན་ནག་
པོ་པར་རྒྱུད་ཀྱི་བཤད་པ་ཤིན་ཏུ་བསྡུས་པ་དང་། མན་ངག་གི་ཚོགས་ཤིན་ཏུ་
རྒྱས་པར་གནང་ཞིང་།
དེས་ཌ་མ་རུ་པ་དང་ཨ་ཝ་དྷུ་ཏི། གྷ་ཡ་དྷ་ར་བཅས་དངོས་གྲུབ་བརྙེས་
པའི་སློབ་དཔོན་ཁོ་ནར་རིམ་གྱིས་བརྒྱུད་མཐར་བླ་ཆེན་འབྲོག་མི་ལ་བཀའ་བབ་
པ་དང་། ཡང་གངྒ་ལན་གཉིས་པ་བཟློག་པའི་དུས་ཀོ་མཁན་ཞིག་རྗེས་སུ་
བཟུང་བའི་གྲུབ་ཆེན་ཌ་བྷི་ཧེ་རུ་ཀར་མན་ངག་གི་ཚོགས་ཤིན་ཏུ་བསྡུས་པ་དང་།
རྒྱུད་ཀྱི་བཤད་པ་ཤིན་ཏུ་རྒྱས་པར་བསྩལ་ཞིང་། དེས་ངོ་མཚར་རྡོ་རྗེ་དང་
ནགས་ཁྲོད་པ། གནྡྷ་རི་པ། ཛ་ཡ་ཤཱི་ལ། མི་ཐུབ་ཟླ་བ། དཔའ་བོ་རྡོ་རྗེ་
བཅས་རིམ་པར་བརྒྱུད་མཐར་བླ་ཆེན་འབྲོག་མི་ལ་བཀའ་བབ་པ་སྟེ། དེ་ལྟར་
འབྲོག་མིས་རྒྱ་གར་འཕགས་པའི་ཡུལ་དུ་ལོ་ངོ་བཅུ་གཉིས་ཙམ་བཞུགས་ཏེ།
ཤནྟི་པ་ལ་སོགས་པའི་མཁས་པ་སྒོ་དྲུག་ལས་དབང་དང་གདམས་ངག་བསམ་
གྱིས་མི་ཁྱབ་པ་དང་། ཁྱད་པར་དགེ་སློང་དཔའ་བོ་རྡོ་རྗེ་ལས་དཔལ་ཀྱེ་རྡོ་
རྗེའི་རྒྱུད་གསུམ་གྱི་བཤད་པ་ལ་སོགས་པའི་ཟབ་ཆོས་བསམ་གྱིས་མི་ཁྱབ་པ་
དང་། གྲུབ་ཆེན་གྷ་ཡ་དྷ་ར་བོད་དུ་ཐོག་མར་ཕེབས་པའི་དུས་མང་མཁར་མུ་



གནས་མཆོག་ས་སྐྱ།
གུ་ལུང་དུ་དམ་ཆོས་སྒོ་སྐྱེལ་གྱི་ཚུལ་གྱིས་གསུང་ངག་རིན་པོ་ཆེའི་གདམས་པ་
ཡོངས་སུ་རྫོགས་པར་གསན་པ་ལ་སོགས་པའི་སྒོ་ནས། གྲུབ་ཆེན་བིར་ཝ་པའི་
རྒྱུད་དང་ མན་ ངག་ གཉིས་ ཆར་ གྱི་ བཀའ་ ཡོངས་ སུ་ རྫོགས་ པར་ བབ་ སྟེ།
གསུང་ངག་ལམ་འབྲས་ཀྱི་བསྟན་པའི་མངའ་བདག་ཆེན་པོར་གྱུར་པས། སྤྱིར་
སློབ་མའི་ཚོགས་བསམ་གྱིས་མི་ཁྱབ་པ་དང་། ཁྱད་པར་གྲུབ་པ་ཐོབ་པའི་སློབ་
མ་བདུན། གཞུང་རྫོགས་པ་བདུན། མན་ངག་རྫོགས་པ་བཞི་རྣམས་སུ་བྱོན་
པ་ལས། གཞུང་རྫོགས་པའི་སློབ་མའི་མཆོག་མངའ་རིས་པ་གསལ་བའི་སྙིང་
པོ་ལས་འཁོན་སྒྱི་ཆུ་བ་དགྲ་ལྷ་འབར་བརྒྱུད་དེ་བླ་མ་ས་སྐྱ་པ་ཆེན་པོ་ཀུན་དགའ་
སྙིང་པོར་གཞུང་ཡོངས་སུ་རྫོགས་པའི་བཀའ་བབ་པ་དང་། མན་ངག་རྫོགས་
པའི་སློབ་མའི་མཆོག་བསེ་མཁར་ཆུང་བ་ལས་ཞང་དགོན་པ་བ་བརྒྱུད་བླ་མ་ས་
སྐྱ་པ་ཆེན་པོར་མན་ངག་ཡོངས་སུ་རྫོགས་པའི་བཀའ་ཡང་བབ་པ་སྟེ། དེ་ལྟ་
བུའི་བླ་མ་ས་སྐྱ་པ་ཆེན་པོ་དགུང་ལོ་བཅུ་གཉིས་ཀྱི་དུས་དཔལ་ས་སྐྱའི་བླ་བྲང་
རྙིང་མར་རྗེ་བཙུན་འཇམ་དབྱངས་ཀྱིས་ཞལ་གཟིགས་ཏེ་ཞེན་པ་བཞི་བྲལ་གྱི་
གདམས་ངག་གསན་པ་ནས་རིམ་གྱིས་ལོ་ངོ་དུ་མའི་བར་མངོན་པ་གཙོ་བོར་
གྱུར་པའི་མདོ་ཕྱོགས་ཀྱི་གཞུང་ཆེན་རབ་འབྱམས་ལ་མཁས་པའི་ཕུལ་དུ་ཕྱིན་
པར་མཛད་ཅིང་། དེ་ནས་སྤྱིར་བ་རི་ལོ་ཙཱ་བ་དང་། འབྲོག་མི་ལོ་ཙཱ་བ།
མལ་ལོ་ཙཱ་བ། ལོ་ཙཱ་བ་རིན་ཆེན་བཟང་པོ་བཅས་ལོ་ཙཱ་བ་བཞི་ལས་བརྒྱུད་
པའི་སྒྲུབ་ཐབས་བརྒྱ་རྩ་ལ་སོགས་པའི་སྒྲུབ་ཐབས་སྐོར། དཔལ་ཀྱེ་རྡོ་རྗེའི་
རྒྱུད་གསུམ་གྱི་སྐོར། བདེ་མཆོག་ཚོགས་སློབ་ཀྱི་སྐོར། ཆོས་སྐྱོང་ཆེ་ཆུང་གི་
སྐོར་སོགས་གསེར་ཆོས་བཅུ་གསུམ་དུ་གྲགས་པའི་ཆོས་སྐོར་རྣམས་གསན་ཅིང་།



ས་སྐྱའི་བསྟན་འཛིན་ངོར་རྫོང་ཚར་གསུམ། 7 །
ཁྱད་པར་བླ་མ་ཞང་དགོན་པ་བའི་ཞབས་པད་ལོ་ངོ་བཞིའི་བར་དུ་བསྙེན་ཏེ་
གསུང་ངག་ལམ་འབྲས་ཀྱི་གདམས་ངག་ཟབ་མོ་ཡོངས་སུ་རྫོགས་པར་གསན་
མཐར། ལོ་ངོ་བཅོ་བརྒྱད་ཀྱི་གསང་རྒྱ་དང་བཅས་ཏེ་གསུང་ངག་ལམ་འབྲས་
ཀྱི་བསྟན་པའི་བདག་པོར་མངའ་གསོལ་བ་དང༌། སླར་དཔལ་ས་སྐྱའི་བླ་བྲང་
རྙིང་མར་གྲུབ་ཆེན་བིར་ཝ་པ་གཙོ་འཁོར་ལྔ་དངོས་སུ་བྱོན་ཏེ་གསུང་ངག་ཉེ་
རྒྱུད་ཀྱི་སྐོར་དང་། ལྕགས་རི་ལས་མི་འདའ་བའི་ཟབ་ཆོས་བཞི། རྒྱུད་སྡེ་
བདུན་ཅུ་རྩ་གཉིས་ལ་སོགས་པའི་དབང་དང་གདམས་པ་མཐའ་ཡས་པ་གསན་
པར་མཛད་པ་ལ་སོགས་པའི་སྒོ་ནས་བརྒྱུད་པའི་བཀའ་བབ་ཀྱི་ཆུ་བོ་མ་ལུས་པ་
གཅིག་ཏུ་འདུས་པའི་བསྟན་པའི་མངའ་བདག་ཆེན་པོར་གྱུར་པས་གསུང་ངག་
ལམ་འབྲས་ཀྱི་རྣམ་འགྲེལ་ཁོ་ནའང་བཅུ་གཅིག་ཙམ་མཛད་ཅིང་། སློབ་མའི་
མཆོག་གྲུབ་པ་ཐོབ་པ་གསུམ་དང་། བཟོད་པ་ཐོབ་པ་བདུན། རྟོགས་པ་དང་
ལྡན་པ་བརྒྱད་ཅུ་ལ་སོགས་པ་བསམ་གྱིས་མི་ཁྱབ་པ་བྱོན་མོད། བཀའ་བབ་
རྒྱུད་པ་འཛིན་པའི་སློབ་མའི་མཆོག་ནི་རྗེ་བཙུན་སྐུ་མཆེད་གཉིས་ཡིན་ཞིང་།
དེ་ལས་ཀྱང་རྗེ་བཙུན་རིན་པོ་ཆེ་གྲགས་པ་རྒྱལ་མཚན་ལ་བཀའ་བབ་པ་དང་།
རྗེ་བཙུན་རིན་པོ་ཆེ་འདི་ཉིད་གསུང་ངག་ལམ་འབྲས་ཀྱི་བསྟན་པ་ལ་བཀའ་
དྲིན་ལྷག་པར་ཆེ་བས་སློབ་མའི་མཆོག་ཀྱང་གྲགས་པའི་མཐའ་ཆེན་བཞི་ལ་
སོགས་པ་མང་དུ་བྱོན་མོད། གསུང་གི་གསང་བ་འཛིན་པའི་སློབ་མའི་མཆོག་
ནི་སའི་སྟེང་ན་འགྲན་ཟླ་ཐམས་ཅད་དང་བྲལ་བ་འཇམ་མགོན་ས་སྐྱ་པཎྜི་ཏ་
ཡིན་ཞིང་། དེ་ཉིད་ལའང་རྒྱ་བོད་ཀྱིས་བསྡུས་པའི་ཡུལ་གྲུ་ཀུན་ན་སློབ་མའི་
ཚོགས་གྲངས་ལས་འདས་པ་བཞུགས་མོད་བཀའ་བབ་བརྒྱུད་པ་འཛིན་པའི་



གནས་མཆོག་ས་སྐྱ།
སློབ་མའི་གཙོ་བོ་ནི་བླ་ཆེན་ཆོས་ཀྱི་ རྒྱལ་པོ་འཕགས་ པ་ རིན་པོ་ཆེ་དང་།
མཁས་གྲུབ་ཚོགས་སྒོམ་པ་ཆེན་པོ་གཉིས་ཡིན་ཞིང་། དེ་ལས་ཀྱང་བླ་ཆེན་
འཕགས་པའི་མཛད་འཕྲིན་ལ་གངས་ཅན་གྱི་ལྗོངས་སུ་འགྲན་ཟླར་གྱུར་པ་དུས་
ནམ་ཡང་མ་བྱུང་བས་ན་སློབ་མའི་ཚོགས་ཀྱང་ས་ཆེན་པོའི་རྡུལ་དང་མཉམ་པ་
ཙམ་བྱོན་མོད། ཐུགས་ཀྱི་སྲས་ཆེན་གཅིག་པུར་གྱུར་པ་ནི་ཞང་སྟོན་དཀོན་
མཆོག་དཔལ་ཡིན་ལ། དེའི་ཐུགས་སྲས་ཀྱི་གཙོ་བོ་ནི་གྲུབ་ཆེན་བྲག་ཕུག་པ་
བསོད་ནམས་དཔལ་ཡིན་ཞིང་། དེས་གངས་རིའི་ཁྲོད་ཀྱི་མཁས་པའི་དབང་
པོ་ཀུན་གྱིས་ཡོངས་འཛིན་དམ་པར་བཀུར་བ་འཇམ་དཔལ་དབྱངས་དངོས་བླ་
མ་དམ་པ་བསོད་ནམས་རྒྱལ་མཚན་ལ་ཟབ་རྒྱས་ཀྱི་གདམས་པ་ཡོངས་སུ་རྫོགས་
པ་བུམ་པ་གང་བྱོའི་ཚུལ་དུ་གནང་བར་མཛད་པ་ཡིན་ནོ། ། དེ་ལྟར་རྗེ་བཙུན་
གོང་མ་རྣམ་ལྔ་ལ་སོགས་པའི་སྐུ་རིང་ལ་དཔལ་ལྡན་ས་སྐྱ་པའི་བསྟན་པ་དབུ་
བརྙེས་ཤིང་དར་ཞིང་རྒྱས་པར་མཛད་པ་དང་། ཁྱད་པར་ཆོས་རྗེ་ཁུ་དབོན་གྱི་
སྐུ་དུས་སུ་ཧོར་ཡུལ་མུན་པའི་གླིང་དུའང་གསུང་ངག་རིན་པོ་ཆེའི་བསྟན་པ་
དར་བར་མཛད་པ་སོགས་ནམ་ལངས་པ་ལ་ཉི་མ་ཤར་བ་བཞིན་དཔལ་ལྡན་ས་
སྐྱ་པའི་བསྟན་པ་ཆེས་ཆེར་དར་བར་མཛད་པ་སྟེ་དེ་དག་གི་ཐོག་མར་དཔལ་
ལྡན་ས་སྐྱ་པའི་བསྟན་པ་བསྟན་འཛིན་དང་བཅས་པ་ཇི་ལྟར་བྱོན་པའི་ཚུལ་
རྐང་གྲངས་ཙམ་ཞིག་བསྟན་ཟིན་ནས། །
གཉིས་པ་དེ་ལས་བསྟན་འཛིན་ངོར་རྫོང་ཚར་གསུམ་དུ་བྱོན་པའི་ཚུལ་
ལ་རིམ་པ་བཞིན་གསུམ་ལས། དང་པོ་ངོར་ལུགས་ནི། དེ་ལྟ་བུའི་ཆོས་ཀྱི་རྗེ་
དཔལ་ལྡན་བླ་མ་དམ་པ་བསོད་ནམས་རྒྱལ་མཚན་ལ་སློབ་མའི་མཆོག་སྔགས་ཀྱི་



ས་སྐྱའི་བསྟན་འཛིན་ངོར་རྫོང་ཚར་གསུམ།
9
རྒྱལ་ཚབ་ཆེན་པོ་གཉིས། གསུང་ངག་འཛིན་པའི་ཐུགས་སྲས་ཆེན་པོ་བརྒྱད།
བསྟན་འཛིན་གྱི་སྐྱེས་བུ་ཆེན་པོ་བཞི། ཡོངས་སུ་གྲགས་པའི་མཁས་པ་ཆེན་པོ་
བཅུ་སོགས་བསམ་གྱིས་མི་ཁྱབ་པས། བཀའ་བབ་རྒྱུད་པ་འཛིན་པའི་སློབ་
མའི་མཆོག་ཀྱང་མང་དུ་བྱོན་མོད། གཙོ་བོར་གྱུར་པ་ནི་ས་སྐྱ་པའི་བསྟན་
འཛིན་ངོར་རྫོང་རྣམ་གཉིས་སུ་གྲགས་པ་རྣམས་ཏེ། དེ་ཡང་གསུང་ངག་
འཛིན་པའི་ཐུགས་སྲས་ཆེན་པོ་བརྒྱད་ཀྱི་ཡ་གྱལ་བླ་མ་དཔལ་ལྡན་ཚུལ་ཁྲིམས་
ལས་རིམ་པར་གྲུབ་ཆེན་བུདྡྷ་ཤྲཱི་དང་། རྒྱལ་བའི་ལུང་གིས་ཟིན་པའི་སྐྱེས་བུ་
ཆེན་པོ་ངོར་ཆེན་རྡོ་རྗེ་འཆང་ཀུན་དགའ་བཟང་པོ། མུས་ཆེན་དཀོན་མཆོག་
རྒྱལ་མཚན། པཎ་ཆེན་ཤཱཀྱ་མཆོག་ལྡན། ཀུན་མཁྱེན་བསོད་ནམས་སེངྒེ་
སོགས་མཁས་གྲུབ་ཀྱི་སྐྱེས་བུ་ཆེན་པོ་གྲངས་ལས་འདས་པར་བྱོན་པ་རྣམས་ལ་
ནི་ངོར་ལུགས་པར་གྲགས་ཤིང་། སྐྱེས་ཆེན་འདི་རྣམས་ཀྱིས་དཔལ་ལྡན་ས་སྐྱ་
པའི་བསྟན་པ་དཀར་འབྱམས་སུ་གཏོང་བར་མཛད་པའི་བཀའ་དྲིན་བསམ་
གྱིས་མི་ཁྱབ་པ་དང་། ཁྱད་པར་ཀུན་མཁྱེན་རྡོ་རྗེ་འཆང་ཆེན་པོ་ཀུན་དགའ་
བཟང་པོས་ངོར་ལུགས་རང་རྐང་གི་བཤད་སྒྲུབ་བསྟན་པ་སྤེལ་བའི་བསྟི་གནས་
སམ་གདན་ས་དཔལ་གྱི་ཆོས་སྡེ་ཆེན་པོ་ངོར་ཨེ་ཝཾ་ཆོས་སྡེ་ཕྱག་བཏབ་ནས་མུས་
ཆེན་སེམས་དཔའ་ཆེན་པོ་ལ་སོགས་པ་རྒྱལ་ཚབ་ཏུ་མངའ་གསོལ་བའི་སྐྱེས་བུ་
དམ་པ་རྣམས་ཀྱིས་གདན་ ས་ རིམ་པར་བསྐྱངས་པས་ རྗེ་བཙུན་གོང་མའི་
དགོངས་པ་རང་སྟོབས་ཀྱིས་འགྲེལ་བར་བྱེད་པའི་མཁས་གྲུབ་ཀྱི་བརྒྱུད་པ་བར་
མ་ཆད་པར་བྱོན་ཏེ། དཔལ་ལྡན་ས་སྐྱ་གཉིས་པ་ལྟ་བུའི་ཕྲིན་ལས་དང་འགྲོ་
དོན་མཁའ་ཁྱབ་ཏུ་བསྐྱངས་པར་མཛད་པས། ཁམས་ཕྱོགས་སུའང་ལུགས་



10
གནས་མཆོག་ས་སྐྱ།
འདིའི་ཕྲིན་ལས་ཀྱི་འོད་སྣང་དཀར་པོ་ཆེས་ཆེར་འཕྲོ་བ་སོགས་ས་སྐྱ་པའི་
མཁས་པ་ཕྱི་རབས་པ་རྣམས་ལས་ལུགས་འདིའི་རྒྱུད་འཛིན་པ་རྣམས་དོན་གྱི་
བསྟན་པ་ལ་མཛད་རྗེས་དམིགས་བསལ་གྱིས་ཆེ་ལ། དེང་སང་གི་ཆར་ཡང་
ལུགས་འདི་པས་ས་སྐྱ་པའི་བསྟན་པའི་རྐང་འཛིན་བཞིན་ཡོད་དོ། །
གཉིས་པ་རྫོང་ལུགས་ནི། དཔལ་ལྡན་བླ་མ་དམ་པའི་གསུང་ངག་
འཛིན་ པའི་ ཐུགས་སྲས་བརྒྱད་ཀྱི་ཡ་གྱལ་ སྔགས་ འཆང་ རྫོང་ཆུང་ པའམ་
གཟུངས་ཀྱི་ དཔལ་ བ་ ལས། མཁས་ མཆོག་ བཟང་ པོ་ རྒྱལ་ མཚན་ དང་།
མངའ་རིས་པ་དཀོན་མཆོག་རྒྱལ་མཚན། མུས་སྲད་པ་ཆེན་པོའམ་གཙང་
བྱམས་པ་རྡོ་རྗེ་རྒྱལ་མཚན་སོགས་གསུང་ངག་གི་རྒྱུད་པ་འཛིན་པའི་སྐྱེས་ཆེན་
རིམ་པར་བྱོན་པ་རྣམས་ལ་ནི་རྫོང་པ་སྔ་རབས་པར་གྲགས་ཤིང་། བདག་ཆེན་
རྡོ་རྗེ་འཆང་བློ་གྲོས་རྒྱལ་མཚན་ལ་རྒྱུད་པ་མཐའ་དག་གི་བཀའ་བབ་པས་
འདིའི་རྒྱུད་པའང་ངེས་པར་བཞུགས་མོད། རང་རྐང་དུ་འཛིན་པ་ནི་མདོག་
གཞུང་ཕྱོགས་ཀྱི་སྔགས་དགོན་ལོ་ཕུ་དང་སྐྱི་ཆུ་སོགས་ན་ཡུན་རིང་པོའི་བར་
བཞུགས་པར་གྲགས་པ་ལས་དར་རྒྱས་ཆེན་པོ་ནི་མ་བྱུང་བར་མངོན་ནོ། །
ཡང་དཔལ་ལྡན་བླ་མ་དམ་པའི་ཐུགས་སྲས་ཡོངས་གྲགས་མཁས་པ་བཅུའི་ཡ་
གྱལ་ཐེག་ཆེན་ཆོས་རྗེ་ཀུན་དགའ་བཀྲ་ཤིས་ལས་ཉི་ལྡེ་བ་ཀུན་དགའ་རྒྱལ་
མཚན་ནམ་ཡོངས་གྲགས་རྫོང་པ་ཀུན་དགའ་རྒྱལ་མཚན་དང་། བྲག་ཐོག་པ་
བསོད་ནམས་བཟང་པོ། རྡོ་རྗེ་གདན་པ་ཆེན་པོ་ཀུན་མཁྱེན་ཀུན་དགའ་རྣམ་
རྒྱལ་སོགས་རིམ་པར་བྱོན་པའི་མཁས་གྲུབ་ཀྱི་རྒྱུད་པ་འདི་རྣམས་ལ་ནི་རྫོང་པ་
ཕྱི་རབས་པར་གྲགས་ཤིང་། ཉི་ལྡེ་བ་ཀུན་དགའ་རྒྱལ་མཚན་ལ་སོགས་པ་



ས་སྐྱའི་བསྟན་འཛིན་ངོར་རྫོང་ཚར་གསུམ། 11
མཁས་པའི་དབང་པོ་མང་དུ་བྱོན་པ་རྣམས་ཀྱིས་ལུགས་འདིར་མཛད་རྗེས་དང་
བཀའ་དྲིན་ཤིན་ཏུ་ཆེ་བར་མཛད་མོད། གཙོ་ཆེར་དཔལ་ལྡན་ས་སྐྱ་པའི་
མཁས་པ་གངས་ཅན་མཛེས་པའི་རྒྱན་དགུའི་ནང་ཚན། སྔགས་ལ་མཁས་པ་
ངོར་རྫོང་ཚར་གསུམ་དུ་གྲགས་པའི་ཡ་གྱལ། རྫོང་ལུགས་བསྟན་པའི་མངའ་
བདག་ཀུན་མཁྱེན་རྡོ་རྗེ་གདན་པ་ཆེན་པོ་ཀུན་དགའ་རྣམ་རྒྱལ་གྱིས་རྫོང་ལུགས་
རང་རྐང་གི་གདན་ས་ཆོས་གྲྭ་ཆེན་པོ་གོང་དཀར་རྡོ་རྗེ་གདན་ནམ་གོང་དཀར་
ཆོས་སྡེར་གྲགས་པ་ཕྱག་བཏབ་པ་ནས་རྒྱ་སྟོན་བྱང་ཆུབ་དབང་རྒྱལ་ལ་སོགས་
པའི་གསུང་གི་གསང་བ་འཛིན་པའི་སྐྱེས་ཆེན་མང་དུ་བསྐྲུན་ཅིང་། ལྷག་པར་
རྡོ་རྗེ་གདན་པ་ཆེན་པོ་ཉིད་ཀྱི་མཆོག་གི་སྤྲུལ་པའི་སྐུ་རིམ་པར་བྱོན་པ་རྣམས་
ཀྱིས་གདན་ས་བསྐྱངས་པས་མཚོན་ཉེ་རབས་ཀྱི་བར་དུ་ལུགས་འདིའི་ལམ་
འབྲས་ཀྱི་གསུང་རྒྱུན་ཡང་དར་རྒྱས་ཆེ་ཙམ་བྱུང་བར་མངོན་ནོ། །
གསུམ་པ་ཚར་ལུགས་ནི། དེ་ཡང་ངོར་ཆེན་རྡོ་རྗེ་འཆང་ཡན་ཆད་ལ་
ཚོགས་སློབ་གཉིས་ཆར་དོན་གྱིས་བཞུགས་མོད་དབྱེ་ནས་གསུང་སྲོལ་མ་བྱུང་
ཞིང་། མུས་ཆེན་སེམས་དཔའ་ཆེན་པོ་དཀོན་མཆོག་རྒྱལ་མཚན་གྱིས་བདག་
ཆེན་རྡོ་རྗེ་འཆང་བློ་གྲོས་རྒྱལ་མཚན་ལ་ཚོགས་སློབ་སོ་སོར་དབྱེ་ནས་ སློབ་
བཤད་ཀྱི་གདམས་པ་ཟབ་མོ་རྣམས་བདག་ཆེན་ཉིད་གཅིག་པུར་བསྩལ་བར་
རྟེན། སྤྱིར་ན་བདག་ཆེན་མཆོག་ལ་རྫོང་པ་ལ་སོགས་པའི་ལམ་གྱི་རྒྱུད་སྲོལ་
མང་པོ་ཞིག་བཀའ་བབ་ཀྱང་། དེ་དག་ཐམས་ཅད་ལས་སློབ་བཤད་ཁོ་ན་ལ་
ཐུགས་གཙིགས་ཆེ་བ་མཛད་དེ། དེ་ཉིད་རྩལ་དུ་བཏོན་ནས་ཕྱག་ལེན་དུ་
བསྟར་ཞིང་། རྡོ་རིང་ཀུན་སྤངས་ཆེན་པོ་ལ་སོགས་པའི་སློབ་མའི་ མཆོག་
-
-



12
གནས་མཆོག་ས་སྐྱ།
རྣམས་ལ་དེ་ཉིད་ཁོ་ནར་བསྩལ་བ་དང་། དེས་ཀྱང་གྲུབ་ཆེན་རྣལ་འབྱོར་གྱི་
དབང་ཕྱུག་ཉིད་བསམ་བཞིན་དུ་རང་གི་བསྟན་པ་སྤེལ་བའི་ཆེད་དུ་སླར་བྱོན་
པ་ཚར་ཆེན་ཆོས་ཀྱི་རྒྱལ་པོ་བློ་གསལ་རྒྱ་མཚོར་བུམ་པ་གང་བྱོའི་ཚུལ་དུ་ལེགས་
པར་བསྩལ་ནས་གསང་ཆེན་སློབ་བཤད་ཟབ་མོའི་བསྟན་པའི་མངའ་བདག་
ཆེན་པོར་མངའ་གསོལ་ཞིང་། །
དེ་ལས་ཀྱང་སློབ་བཤད་བསྟན་པའི་ཤིང་རྟ་རྣམ་གཉིས་སུ་གྲགས་པའི་
འཇམ་དབྱངས་མཁྱེན་བརྩེ་དབང་ཕྱུག་དང་མང་ཐོས་ཀླུ་སྒྲུབ་རྒྱ་མཚོ་ལ་སོགས་
པ་རིམ་པར་བྱོན་པ་རྣམས་ལ་ནི་ཚར་ལུགས་པར་གྲགས་ལ། དེ་ལྟ་བུའི་སློབ་
བཤད་བསྟན་པའི་རྒྱུད་འཛིན་མཁས་གྲུབ་ཀྱི་དབང་ཕྱུག་རིམ་པར་བྱོན་པ་
རྣམས་ཀྱིས་གསང་ཆེན་སློབ་བཤད་ཟབ་མོའི་བསྟན་པ་ཉི་མ་ཤར་བ་ལྟར་གསལ་
བར་མཛད་ཅིང་། ཚར་ཆེན་ཆོས་ཀྱི་རྒྱལ་པོ་ཉིད་སྤྲོས་མེད་བྱ་བཏང་གི་མཛད་
པར་ཐུགས་གཞོལ་བས་ཆེད་དུ་གདན་ས་བཟུང་བ་དང་ཁྲི་རབས་འཛུགས་པ་
སོགས་ཀྱི་སྤྲོས་པ་ཆེར་མ་མཛད་མོད། སློབ་བཤད་བསྟན་པའི་སྲོལ་འབྱེད་པ་
བདག་ཆེན་རྡོ་རྗེ་འཆང་བློ་གྲོས་རྒྱལ་མཚན་དང་མཁྱེན་རབ་བྱམས་པ་ངག་
དབང་ལྷུན་གྲུབ་སོགས་ཀྱིས་སློབ་བཤད་ཟབ་མོའི་ཆོས་འཁོར་ལན་མང་དུ་
བསྐོར་ཞིང་གདན་སའང་བསྐྱངས་པར་མཛད་པའི་དབུས་ཕྱོགས་ཀྱི་ཆོས་གྲྭ་
ཆེན་པོ་དཔལ་ནཱ་ལནྡྲ་དེ་ཉིད་ཚར་ལུགས་པ་རྣམས་ཀྱི་གདན་སར་གྱུར་ཏེ་ད་
ལྟའི་བར་གྱི་ལྕེ་གདུང་གི་ཁྲི་རབས་རིམ་པར་བྱོན་པ་རྣམས་ཚར་ལུགས་བསྟན་
པའི་མངའ་བདག་ཁོ་ནར་གྱུར་པ་ཡིན་ནོ། །
དེ་དག་གིས་ནི་དཔལ་ལྡན་ས་སྐྱ་པའི་བསྟན་པ་བསྟན་འཛིན་དང་



ས་སྐྱའི་བསྟན་འཛིན་ངོར་རྫོང་ཚར་གསུམ། 13
བཅས་པ་ཇི་ལྟར་བྱོན་པའི་ཚུལ་མདོ་ཙམ་བསྟན་ཟིན་ནས། ། ད་ནི་རྩ་བའི་ས་
བཅད་གཉིས་པ་དེ་དག་སོ་སོའི་བཞེད་སྲོལ་དངོས་མདོར་བསྡུས་ནས་ངོས་
བཟུང་བར་བྱ་བ་ལའང་། གང་ལ་བཞེད་པ་མི་འདྲ་བར་གྱུར་པའི་གཞི་ས་སྐྱ་
པའི་བཞེད་སྲོལ་མདོ་ཙམ་ངོས་བཟུང་བ་དང་། གང་ཞིག་བཞེད་པ་མི་འདྲ་
བར་གྱུར་པ་སོ་སོའི་བཞེད་སྲོལ་དངོས་མདོར་བསྡུས་ཏེ་ངོས་བཟུང་བ། ཞར་
བྱུང་མདོ་ཕྱོགས་ཀྱི་ཁྱད་པར་ཡོད་མེད་རགས་ཙམ་དཔྱད་པ་དང་གསུམ་ལས། །
དང་པོ་ནི། སྤྱི་སྒོས་ཀྱི་རྣམ་གཞག་གང་ནས་བསམ་རུང་ས་སྐྱ་པའི་
བཞེད་སྲོལ་ངོས་བཟུང་བའི་སྐབས་ངེས་པར་གསུང་ངག་ལམ་འབྲས་ཀྱི་སྐོར་
ལས་མགོ་བརྩམས་དགོས་པ་རྩོད་མེད་དུ་གྲུབ་མོད། འདི་པའི་ལུགས་ལ་
གསུང་ངག་ལམ་འབྲས་ནི་བླ་མའི་མན་ངག་ཁོ་ནར་ཕྱག་ལེན་བསྟར་བར་བྱ་བ་
ཞིག་ཡིན་པས་ན་སུ་བྱུང་བྱུང་གིས་རང་དགར་ལག་ལེན་དང་དཔྱད་ཞིབ་བྱས་
ཚེ་རྦད་དེ་ལུགས་འདིའི་རྩ་དོན་དང་རྒྱབ་འགལ་དུ་སོང་བ་རེད། དེ་ལྟ་མོད་
ཀྱིས་སྐབས་དོན་ངོར་རྫོང་ཚར་གསུམ་སོ་སོའི་བཞེད་སྲོལ་གྱི་ཁྱད་པར་བཤད་
པའི་སྐབས་འདིར། གང་ལ་ཁྱད་ཞུགས་པའི་གཞི་མ་བཤད་ན། གང་ཁྱད་
ཞུགས་པའི་དབྱེ་བ་རྟོགས་ཐབས་མེད་པར་བརྟེན། གསུང་ངག་ལམ་འབྲས་
སྐོར་ལས་སྐབས་དོན་ལ་འབྲེལ་ཆེ་བའི་གཞུང་གི་རྐང་གྲངས་ཙམ་བརྗོད་ན།
དེ་ལ་སྤྱིར་གསུང་ངག་རིན་པོ་ཆེ་ལམ་འབྲས་བུ་དང་བཅས་པའི་གདམས་ངག
འབྲས་བུ་ལམ་དང་བཅས་པའི་གདམས་ངག གཅིག་ཤེས་པས་མང་པོ་ཤེས་
པའི་གདམས་ངག སྐྱོན་ཡོན་ཏན་དུ་སློང་བའི་གདམས་ངག བར་ཆད་
དངོས་གྲུབ་ཏུ་ལེན་པའི་གདམས་ངག ཏིང་ངེ་འཛིན་ངོ་ཤེས་པས་བསམ་



14
གནས་མཆོག་ས་སྐྱ།
གཏན་གྱི་གེགས་སེལ་བའི་གདམས་ངག བར་ཆད་ངོ་ཤེས་པས་བདུད་ཀྱི་
གེགས་སེལ་བའི་གདམས་ངག སྐྱོན་ཡོན་ཏན་དུ་སློང་ཤེས་ཤིང་བར་ཆད་
དངོས་གྲུབ་ཏུ་ལེན་ཤེས་པའི་གདམས་ངག སྡེ་སྣོད་གསུམ་གྱི་དེ་ཁོ་ན་ཉིད་
ཕྱིན་ཅི་མ་ལོག་ པར་ ཤེས་ པའི་ གདམས་ངག གསེར་ གྱུར་གྱི་རྩི་ལྟ་བུའི་
གདམས་ངག རྩ་བ་རྡོ་རྗེ་ཚིག་རྐང་གཞུང་ཆུང་ཡིད་བཞིན་གྱི་ནོར་བུ་རིན་པོ་
ཆེ་ལྟ་བུའི་གདམས་ངག་སྟེ། དེ་ལྟ་བུའི་ཆེ་བ་བཅུ་གཅིག་དང་ལྡན་པ་འདི་ཉིད་
འཆད་ཅིང་ཉམས་སུ་བླང་བར་བྱ་བའི་སྐབས་རྒྱུད་པའི་ཕྱག་ལེན་དངོས་ལ།
བཤད་ཐབས་ཀྱི་མན་ངག་གང་གིས་འཆད་པ། དེས་འཆད་པ་ལྟར་ཉམས་སུ་
བླངས་བའི་ཚུལ། །
ཉམས་སུ་ལེན་པའི་རྣལ་འབྱོར་པ་ལ་གསང་བ་བཅུས་རྒྱས་བཏབ་ཅིང་
སྐལ་ལྡན་གྱི་སློབ་མ་ལ་ཕན་པར་གདམས་པ་ལ་སོགས་པ་ས་བཅད་དུ་མའི་སྒོ་
ནས་རིམ་པ་བཞིན་དཀྲི་བར་བྱ་བ་ཡིན་མོད། འདིར་ནི་སྐབས་དོན་ལ་འབྲེལ་
ཆེ་བའི་ས་བཅད། དེས་འཆད་པ་ལྟར་ཉམས་སུ་བླང་བའི་ཚུལ་གྱི་གཞུང་ཤིང་
ཆེན་པོ་བཞི་ལས། དང་པོ་གཞུང་ཇི་ལྟ་བ་བཞིན་དཀྲི་བའི་བཞེད་སྲོལ་ཁོ་ན་
དགོས་དབང་གིས་རྩལ་དུ་གཏོན་ནས་བཤད་པར་བྱ་བ་ལ། བླ་མ་ས་སྐྱ་པ་ཆེན་
པོས། སྣང་བ་གསུམ་གྱི་ལམ་གྱི་གཞི་བཅས་ནས། ། ཉམས་བླང་མ་ལུས་རྒྱུད་
གསུམ་དག་གིས་ཤེས།
ཞེས་གསུངས་པ་ལྟར། ཐོག་མར་ལམ་གྱི་གཞི་བཅའ་སྣང་བ་གསུམ་གྱི་
སྒོ་ནས་དཀྲི་བ་དང་། དེ་ནས་ལམ་གྱི་དངོས་གཞི་རྒྱུད་གསུམ་གྱི་སྒོ་ནས་དཀྲི་
བ་གཉིས་ལས། དང་པོ་སྣང་བ་གསུམ་གྱི་ཉམས་ལེན་ཐམས་ཅད་ཀྱང་སྦྱོར་བ་



15
ས་སྐྱའི་བསྟན་འཛིན་ངོར་རྫོང་ཚར་གསུམ།
སྐྱབས་སུ་འགྲོ་ཞིང་གསོལ་བ་གདབ་པ། དངོས་གཞི་རང་རང་གི་དམིགས་པ་
ཉམས་སུ་བླང་བ། རྗེས་དགེ་རྩ་བསྔོ་ཞིང་དྲན་ཤེས་བསྟེན་པ་གསུམ་གྱི་སྒོ་ནས་
ཤེས་པར་བྱ་དགོས་པ་ལས་ཐོག་མར་སྐྱབས་འགྲོ་ནི། རྗེ་བཙུན་ཆེན་པོའི་པྲ་
སྟོན་ཞུས་ལན་ལས། དཀོན་མཆོག་གསུམ་ལ་སྐྱབས་སུ་འགྲོ་བ་དང་། ཞེས་
གསུངས་པ་ལྟར། རྒྱུ་ཡུལ་ཚུལ་དང་ཕན་ཡོན་དང་། བསླབ་བྱ་རྣམ་པ་ལྔ་
ཡིས་བསྡུས། ཞེས་པའི་ཚུལ་གྱིས་དོན་ཚན་རྣམ་པ་ལྔ་ཡི་སྒོ་ནས་བསྟན་ཅིང་།
དེ་ནས་དངོས་གཞི་སྣང་བ་གསུམ་གྱི་དང་པོ་ངེས་འབྱུང་བསྐྱེད་ཕྱིར་མ་དག་
སྣང་བ་བསྟན་པ་ལ། ཡིད་འབྱུང་བསྐྱེད་ཕྱིར་འཁོར་བའི་ཉེས་དམིགས་བསྟན།
བརྩོན་འགྲུས་རྩོམ་ཕྱིར་དལ་འབྱོར་རྙེད་དཀའ་བསྟན། བླང་དོར་ཤེས་ཕྱིར་
དཀར་ནག་ལས་འབྲས་བསྟན་པ་དང་བཅས་ཏེ་གསུམ་དུ་དབྱེ་ཞིང་།
དེ་ལས་དང་པོ་ལའང་པྲ་སྟོན་ཞུས་ལན་ལས། སྡུག་བསྔལ་སྡུག་བསྔལ་
ངན་སོང་གསུམ་གྱི་གནས། ། མཛེ་ནད་ཤུ་བའི་སྟེང་དུ་རྨ་འབྲས་བཞིན། །
ལེགས་པར་བསམ་ན་བསྲན་ཐབས་ག་ལ་ནུས། ། མཐོ་རིས་གསུམ་ན་འགྱུར་
དང་འདུ་བྱེད་དེ། ། དང་པོ་མཐོ་རིས་འགྱུར་བར་བསམ་པར་བྱ། ། གཉིས་
པ་བྱ་བས་ཟིན་པར་ག་ལ་འགྱུར། ། དེས་ན་དང་པོར་འཁོར་བའི་ཉེས་པ་
སོམས། ། ཞེས་གསུངས་པ་ལྟར་འཁོར་བའི་ཉེས་དམིགས་བསམ་པ་ལའང་
སྡུག་བསྔལ་གྱི་སྡུག་བསྔལ། འགྱུར་བའི་སྡུག་བསྔལ། ཁྱབ་པ་འདུ་བྱེད་ཀྱི་
སྡུག་བསྔལ་བསམ་པ་དང་གསུམ། དེའི་དང་པོ་ལའང་དམྱལ་བ། ཡི་དྭགས།
དུད་འགྲོ་གསུམ་གྱི་སྡུག་བསྔལ་བསམ་པ། དེའི་དང་པོ་ལའང་ཚ་དམྱལ།
གྲང་དམྱལ། ཉེ་འཁོར། ཉེ་ཚེའི་སྡུག་བསྔལ་བསམ་པ་སོགས་སོ་སོར་ཐུན་དུ་



16
གནས་མཆོག་ས་སྐྱ།
བཅད་ནས་བསྒོམ་ཚུལ་དཔྱིས་ཕྱིན་པར་བསྟན་ཅིང་། གཉིས་པ་འགྱུར་བའི་
སྡུག་བསྔལ་བསམ་པ་ལའང་། སྤྱིར་འགྱུར་བའི་སྡུག་བསྔལ་བསམ་པ། བྱེ་
བྲག་མི་དང་ལྷ་དང་ལྷ་མ་ཡིན་གྱི་སྡུག་བསྔལ་བསམ་པ་སོགས་ཀྱིས་བསྟན་པ་
དང་། གསུམ་པ་འདུ་བྱེད་ཀྱི་སྡུག་བསྔལ་བསམ་པ་ལའང་ལས་ལ་ཟིན་པ་མེད་
པ། འདོད་ཡོན་ལ་ཚིམས་པ་མེད་པ། སྐྱེ་ཤི་ལ་སུན་པ་མེད་པ་ལ་སོགས་པའི་
སྒོ་ནས་བསྟན་ཅིང་། །
གཉིས་པ་བརྩོན་འགྲུས་རྩོམ་ཕྱིར་དལ་འབྱོར་རྙེད་དཀའ་བསམ་པ་
ལའང་། པྲ་སྟོན་ཞུས་ ལན་ལས། དེ་ལྟར་བསམ་ཀྱང་ཚེ་འདིར་སྲེད་པ་
ན། ། མི་རྟག་པ་ནི་ཐུན་མཚམས་ཐམས་ཅད་དུ། ། ཡང་ཡང་དྲན་པར་བྱ་ཡི་
མི་རྟག་པ། ། རྟག་ཏུ མི་བསམ་དུས་འདའ་དགོས་མེད་ཕྱིར། ། ཞེས་
གསུངས་པ་ལྟར། དལ་འབྱོར་མི་ལུས་རྙེད་པར་དཀའ་བ་བསམ་པ། ཐོབ་
པའི་ལུས་རྟེན་ཕན་འདོགས་ཆེ་བར་བསམ་པ། རྙེད་པའི་དལ་བ་ཡུན་དུ་མི་
གནས་པར་བསམ་པ་ལ་སོགས་པས་བསྟན་པ་དང་།
གསུམ་པ་བླང་དོར་ཤེས་ཕྱིར་དཀར་ནག་ལས་འབྲས་བསམ་པ་ལའང་།
པྲ་སྟོན་ཞུས་ལན་ལས། དེ་བསམ་མི་དགེའི་ལས་ལས་ལྡོག་པར་བྱ། ཞེས་
གསུངས་པ་ལྟར། མི་དགེའི་ལས་འབྲས་བསམ་ལ་སྤོང་འདོད་བསྐྱེད། །
དགེ་བའི་ལས་འབྲས་བསམ་ལ་བསྒྲུབ་འདོད་བསྐྱེད། ། ལུང་དུ་བསྟན་མིན་
བསམ་ལ་དགེ་བར་བསྒྱུར། ། ཞེས་སོགས་ཀྱིས་སོ་སོར་དམིགས་ཐུན་ཞིབ་པར་
བཅད་ནས་བསྟན་ནོ། །
གཉིས་པ་ལྷག་བསམ་བསྐྱེད་ཕྱིར་ཉམས་ཀྱི་སྣང་བ་བསྟན་པ་ལ། སྲ་



ས་སྐྱའི་བསྟན་འཛིན་ངོར་རྫོང་ཚར་གསུམ།
སྟོན་ཞུས་ལན་ལས། དེ་ལྟར་འཇིག་རྟེན་རྣམ་རྟོག་བཏང་ནས་ནི། ། བདག་
གཞན་མཉམ་དང་བརྗེ་བའི་བྱང་ཆུབ་སེམས། ། དོན་དམ་བྱང་ཆུབ་སེམས་
ཀྱིས་བསྒོམ་པར་བྱ། ། བྱང་ཆུབ་སེམས་གཉིས་བསྒོམ་པའི་ཐུན་མཚམས་
སུ། ། མདོ་བཀླག་དཀོན་མཆོག་མཆོད་ལ་བརྩོན་པར་བྱ། ། ཕ་རོལ་ཕྱིན་
པའི་གཞུང་ལུགས་མདོར་བསྡུས་ན། ། སྙིང་པོ་དོན་གྱི་མན་ངག་འདི་དག་
ཡིན། ། ཞེས་གསུངས་པ་ལྟར། ཐུན་མོང་བའི་ཉམས་སྣང་རྒྱུད་ལ་སྐྱེས་སྐྱེས་
སུ་བསྒོམ་པ་དང་། ཐུན་མོང་མ་ཡིན་པ་སྐྱེ་འགྱུར་གྱི་ཉམས་ལ་དགའ་བ་བསྒོམ་
པ་གཉིས་ལས་དང་པོ་ལའང་བྱམས་པ། སྙིང་རྗེ། བྱང་ཆུབ་ཀྱི་སེམས་བསྒོམ་
པ་གསུམ། དེའི་དང་པོ་ལའང་ཀུན་རྫོབ་བྱང་སེམས་དོན་དམ་བྱང་སེམས་
གཉིས། །
དེའི་དང་པོ་ལའང་སྨོན་འཇུག་གཉིས། ཕྱི་མ་འཇུག་པ་ལའང་བདག་
གཞན་མཉམ་པ་དང་བརྗེ་བ་ལ་སོགས་པ་དང་། དོན་དམ་བྱང་སེམས་བསྒོམ་
པ་ལའང་ཞི་གནས་དང་ལྷག་མཐོང་བསྒོམ་པ་ལ་སོགས་པའི་སྒོ་ནས་ཐུན་དུ་
བཅད་དེ་ཞིབ་པར་བསྟན་པ་དང་། སྐྱེ་འགྱུར་ཉམས་ལྔ་གསུམ་བཅོ་ལྔ་ལ་
སོགས་པ་དངོས་གཞིའི་སྔགས་ཀྱི་ལམ་བསྒོམ་པ་ལས་སྐྱེ་བར་འགྱུར་རོ་ཞེས་
དགའ་བ་བསྒོམས་སུ་བཅུག་པའོ། ། །
གསུམ་པ་སྤྲོ་བ་བསྐྱེད་ཕྱིར་དག་པའི་སྣང་བ་བསྟན་པ་ནི། པྲ་སྟོན་ཞུས་
ལན་གྱི་གོང་ཚིག སྙིང་པོ་དོན་གྱི་མན་ངག་འདི་དག་ཡིན། ། ཞེས་སོགས་
ཀྱིས་ཤུགས་ལས་བསྟན་པ་ལྟར། སྐུ་གསུང་ཐུགས་ཀྱི་གསང་བ་བསམ་གྱིས་མི་
ཁྱབ་པ་དང་སྐུ་གསུང་ཐུགས་ཐམས་ཅད་པ་ལ་སོགས་པ་འབྲས་བུ་སངས་རྒྱས་



1|
གནས་མཆོག་ས་སྐྱ།
ཀྱི་སའི་ཡོན་ཏན་བསྟན་ནས་ལམ་ལ་སྤྲོ་བ་བསྐྱེད་པར་བྱེད་པ་སྟེ། དེ་དག་གི་
སྔོན་འགྲོ་ཕར་ཕྱིན་ཐེག་པ་དང་ཐུན་མོང་བའི་ལམ་གྱི་ཉམས་ལེན་ཐམས་ཅད་
སྣང་བ་གསུམ་དུ་བཅད་ནས་བསྟན་ཟིན་ཏོ། ། །
ད་ནི་དངོས་གཞི་གསང་ཆེན་ཐུན་མོང་མ་ཡིན་པའི་ལམ་གྱི་ཉམས་ལེན་
མཐའ་དག་རྒྱུད་གསུམ་དུ་བཅད་དེ་བསྟན་པར་བྱ་བ་ལ། གཞི་ཆོས་ཅན་
འཁོར་བའི་གནས་ཚུལ། ལམ་ཇི་ལྟར་བསྒོམ་པའི་ཚུལ་གཉིས་ལས། དང་པོ་
ནི་རྗེ་བཙུན་ཆེན་པོས་གོང་གི་མ་དག་སྣང་བའི་སྐབས་ཀྱིས་འཐུས་པར་བཞེད་
ཅིང་། གཉིས་པ་ལམ་ཇི་ལྟར་བསྒོམ་པའི་ཚུལ་ལའང་། གཞི་དམ་ཚིག་ལ་
གནས་པ། གང་ཟག་དཀྲི་བའི་ཚུལ་གང་ཡིན་པ། ངེས་ཤེས་ཁྱད་པར་ཅན་
བསྐྱེད་ལ་ཏིང་ངེ་འཛིན་ངོ་ཤེས་པར་བྱ་ཞིང་ལམ་གྱི་ས་མཚམས་རྣམ་པར་
བཞག་པ་དང་བཅས་ཏེ་གསུམ་ལས། དང་པོ་ལ་དམ་ཚིག་མ་ཐོབ་པ་ཐོབ་པར་
བྱ་བ་མངོན་པར་དབང་བསྐུར་བ་དང་། ཐོབ་པ་མི་ཉམས་པར་སྲུང་བ་དམ་
ཚིག་གི་ཚོགས་སྐྱོང་བ་གཉིས་ལས། དང་པོ་ནི། པྲ་སྟོན་ཞུས་ལན་ལས། དེ་
དག་གིས་ནི་བློ་གྲོས་མ་གང་བའི། ། བློ་ཆེན་སྦྱངས་པ་ཟབ་མོ་དག་ལ་མོས། །
རྡོ་རྗེ་འཆང་ཆེན་མྱུར་དུ་ཐོབ་འདོད་པ། ། དེ་ལ་རྡོ་རྗེ་ཐེག་པ་སྦྱིན་པར་བྱ། །
བླ་མ་བརྒྱུད་པ་དང་ལྡན་བརྒྱུད་དོན་རིག ། དམ་ཚིག་མཆོག་བསྲུང་མན་ངག་
དུ་མས་བརྒྱན། ། སྙིང་རྗེས་རྒྱུད་བརླན་བསྟན་བཅོས་དུ་མ་ཤེས། ། དེ་ཡི་
ཞབས་བསྟེན་གསོལ་བ་ལན་མང་གདབ། ། དེ་ཡིས་ནང་ནས་དཀྱིལ་འཁོར་
ཆེན་པོ་རུ། ཞུགས་ལ་དབང་བཞི་པོ་རྣམས་རྫོགས་པར་བླང་། ། བྱིན་རླབས་
ཕྲ་མོ་ཙམ་གྱིས་མ་ཡིན་ཏེ། ། སྔགས་ཀྱི་རྩ་བ་དབང་བསྐུར་ཡིན་པས་སོ། ཞེས་



19
ས་སྐྱའི་བསྟན་འཛིན་ངོར་རྫོང་ཚར་གསུམ།
གསུངས་པ་ལྟར། སྣང་བ་གསུམ་གྱི་ལམ་གྱི་རིམ་པ་ཡོངས་སུ་རྫོགས་པར་
ཉམས་སུ་བླངས་ཟིན་པའི་རྗེས། སློབ་མ་རྗེས་འཛིན་ལ་སོགས་པ་གྲུབ་རྗེས་
སློབ་དཔོན་གྱིས་དམ་ཚིག་གསོ་བའི་བསྙེན་པ་མཛད་ཅིང་། སློབ་མས་ཀྱང་
བསགས་སྦྱངས་དཔྱིས་ཕྱིན་པར་བྱས་མཐར། དཔལ་ཀྱེ་རྡོ་རྗེའི་དཀྱིལ་འཁོར་
ཆེན་པོར་དངོས་ སྟ་གཉིས་སུ་བྱས་ནས་ རྒྱུའི་དབང་ བསྐུར་ བར་ མཛད་ལ།
གཉིས་པ་ཐོབ་པའི་དམ་ཚིག་མི་ཉམས་པར་བསྲུང་བ་ནི། པྲ་སྟོན་ཞུས་ལན་
ལས། དེ་ནས་རྩ་བ་ཡན་ལག་བཅས་པ་ཡི། ། དམ་ཚིག་ལ་ནི་བྱང་བས་ནན་
ཏན་བྱ། ། དེ་ཙམ་གྱིས་ཀྱང་སྐྱེ་བ་བཅུ་དྲུག་ན། ། འགྲུབ་ལ་ལམ་རྣམས་ཀུན་
གྱི་གཞི་ཡིན་ནོ། ། དེ་ལྟར་སྣོད་དང་ལྡན་པའི་གང་ཟག་ལ། ། བསྐྱེད་རིམ་
ལམ་གྱི་ཡན་ལག་བཅས་བསྟན་ནས། ། བཟླས་བརྗོད་སྦྱིན་སྲེག་དག་གིས་རྒྱུད་
སྦྱང་ལ། ། དེ་ནས་ ལྟ་ བ་དག་ལ་བློ་སྦྱོང་ངོ༌། ། ཞེས་ གསུངས་ པ་ ལྟར།
དབང་བཞི་པོ་རེ་རེ་ལའང་མཉམ་བཞག རྗེས་སྤྱོད། བཟའ་བ། སྲུང་བ།
མི་འབྲལ་བའི་དམ་ཚིག་ཏེ་དམ་ཚིག་ཉི་ཤུ་ངོས་བཟུང་བ། དེ་དག་མི་ཉམས་
པར་བསྲུང་ཚུལ། ཉམས་པའི་རབ་ཏུ་དབྱེ་བ། ཉམས་ན་ཕྱིར་བཅོས་པའི་
ཚུལ་ཏེ་བཞི་བཞི་ལ་སོགས་པའི་སྒོ་ནས་དམ་ཚིག་གི་རྣམ་བཤད་ཞིབ་པར་
བཤད་ཅིང་། དེ་ལྟ་བུའི་གང་ཟག་དེ་ལ་བསྐྱེད་རིམ་ཡན་ལག་བཞི་དྲུག་གང་
རུང་ཉམས་སུ་ལེན་ཚུལ་དང་། ལམ་གྱི་ཡན་ལག་བཟླས་བརྗོད་དང་སྦྱིན་སྲེག་
ལ་སོགས་པའི་ལག་ལེན་ཅི་རིགས་པར་བསྟན་ལ་ཇི་ལྟར་རིགས་པར་ཉམས་སུ་
ལེན་དུ་བཅུག་མཐར། ལྟ་བ་འཁོར་འདས་དབྱེར་མེད་ལ་བློ་སྦྱོང་བ་ཡིན་
ནོ། །



གནས་མཆོག་ས་སྐྱ།
གཉིས་པ་གང་ཟག་དཀྲི་བའི་ཚུལ་ལ། ལྟ་བས་སྤྲོས་པ་གཅོད་པའི་ཕྱིར་
ཀུན་གཞི་རྒྱུ་རྒྱུད་ལ་འཁོར་འདས་དབྱེར་མེད་ཀྱི་ལྟ་བ་བསྒོམ་པ། ལམ་གྱི་
ཉམས་བསྐྱེད་པའི་ཕྱིར་ལུས་ཐབས་རྒྱུད་ལ་དབང་བཞི་དང་རྗེས་སུ་འབྲེལ་བའི་
ལམ་བསྒོམ་པ། མཐར་ཐུག་འབྲས་བུ་སྐུ་ལྔ་མངོན་དུ་འགྱུར་བའི་ཚུལ་དང་
གསུམ་ལས། དང་པོ་ལའང་སྔོན་འགྲོ་དངོས་གཞི་གཉིས་སུ་བཅད་པའི་སྔོན་
འགྲོ་ལ་ཚོགས་གསོག་པར་བྱེད་པ་མཎྜལ་གྱི་རྣལ་འབྱོར་དང་། འགལ་རྐྱེན་
སྡིག་སྒྲིབ་སྦྱོང་བར་བྱེད་པ་རྡོ་རྗེ་སེམས་པའི་བསྒོམ་བཟླས། བྱིན་རླབས་མྱུར་
དུ་འཇུག་པར་བྱེད་པ་བླ་མའི་རྣལ་འབྱོར་རྣམས་དམིགས་ཁྲིད་དང་ཕྱག་ལེན་གྱི་
མཐའ་ཟབ་མོས་ལེགས་པར་བརྒྱན་ཏེ་རིམ་པ་བཞིན་མཛད་མཐར། དངོས་
གཞི་ལྟ་བ་ལ་བློ་སྦྱོང་བ་ལའང་ལྟ་ བ་དབང་གི་རྗེས་ལ་ སྟོན་པའི་རྒྱུ་མཚན།
རིམགཉིས་ཀྱི་ཐོག་མར་སྟོན་པའི་དགོས་པ། གཞི་གང་གི་སྟེང་དུ་བསྒོམ་པ།
བསྒོམ་བྱ་ལྟ་བའི་ངོ་བོ། ཇི་ལྟར་བསྒོམ་པའི་ཚུལ་དང་བཅས་ཏེ་བསྟན་ཅིང་།
དེ་ལས་ ཇི་ལྟར་བསྒོམ་པའི་ཚུལ་ལའང་། པྲ་ སྟོན་ཞུས་ལེན་ ལས།
དང་པོ་དངོས་ཀུན་སེམས་སུ་བསྒྲུབ་བྱ་སྟེ། སེམས་ལས་མ་གཏོགས་འདི་ན་
གཞན་གང་མེད། ། རང་སེམས་འཁྲུལ་བའི་བག་ཆགས་ཀྱིས་བསླད་དེ། ། རྨི་
ལམ་རྟ་གླང་མིག་གི་རབ་རིབ་བཞིན། ། སེམས་དེ་ངོ་བོ་ཉིད་མིན་སྒྱུ་མ་སྟེ། །
སྨིག་རྒྱུ་ཆུ་ཟླ་བཙུབ་པའི་མེ་བཞིན་དུ། ། སྣ་ཚོགས་རྐྱེན་རྣམས་ཚོགས་ནས་
སྣང་བ་ཙམ། ། འདི་ཡི་སེམས་ཀྱི་རང་བཞིན་གང་ཡིན་སྨོས། ། སྒྱུ་མ་ཞེས་བྱ་
ངོ་བོ་ཉིད་ཀྱང་ནི། ། འདི་ན་མེད་ཅིང་རྟེན་ཅིང་འབྲེལ་འབྱུང་ཉིད། ། སྐྱེ་
དང་འགག་དང་གནས་པ་ཡོད་མིན་ན། ། བརྗོད་བྲལ་འདི་ལ་བརྗོད་པས་ཅི་



ས་སྐྱའི་བསྟན་འཛིན་ངོར་རྫོང་ཚར་གསུམ།
21
ཞིག་བྱ། ། བརྗོད་མེད་བརྗོད་པས་འདི་ལ་དོན་མེད་ཅིང་། ། བསམ་མིན་
བསམ་པར་བྱ་བའི་གནས་མིན་ལ། ། བསྒོམ་དུ་མེད་པས་འདི་ལ་ཅི་ཞིག་
བསྒོམ། ། དེ་ལྟར་ཤེས་ན་འཛིན་པ་མེད་པར་འགྱུར། ཞེས་གསུངས་པ་ལྟར།
ལྷན་ཅིག་སྐྱེས་པའི་ཆོས་གསུམ་གྱི་སྒོ་ནས་མདོར་བསྟན་པ། ཉམས་སུ་བླང་
བའི་གནད་གསུམ་གྱི་སྒོ་ནས་རྒྱས་པར་བཤད་པ། རྒྱུད་གསུམ་གྱི་སྒོ་ནས་ཤིན་
ཏུ་རྒྱས་པར་བཤད་པ་སྟེ་དེ་ལྟར་གསུམ་དུ་དབྱེ་ནས། དང་པོར་སེམས་ཞེས་བྱ་
བ་ཞིག་ཡོད་མེད་བརྟག་དཔྱད་བྱ་བ་ནས་མགོ་བརྩམས་ཏེ་མཐར་གཞི་ལམ་
འབྲས་བུའི་ཆོས་ཐམས་ཅད་ལ་རེ་རེ་བཞིན་ཞིབ་ཏུ་སྦྱར་ཏེ། དེ་དག་ཐམས་
ཅད་ཀྱང་སེམས་ཀྱི་རང་བཞིན་དུ་ཤེས་པར་བྱ་བ་དང་། རིམ་བཞིན་སེམས་
དེའང་རང་བཞིན་གྱིས་མ་གྲུབ་པ་རྟེན་འབྲེལ་བརྗོད་བྲལ་གྱི་ངང་དུ་གཏན་ལ་
དབབ་པར་བྱ་བའི་བར་ལག་ལེན་མྱོང་ཁྲིད་ཀྱི་སྒོ་ནས་མྱོང་བ་མ་ཐོན་གྱི་བར་དུ་
བསྒོམ་པར་བྱེད་པ་ཡིན་ནོ། །
གཉིས་པ་ལུས་ཐབས་རྒྱུད་ལ་དབང་བཞི་དང་རྗེས་སུ་འབྲེལ་བའི་ལམ་
བསྒོམ་པ་ལ་བུམ་དབང་དང་འབྲེལ་བ་བསྐྱེད་རིམ་དང་། དབང་གོང་མ་དང་
འབྲེལ་བ་རྫོགས་རིམ་གཉིས་ལས། དང་པོ་ལའང་པྲ་སྟོན་ཞུས་ལན་ལས། ལྟ་
བ་ཡང་དག་བསམ་པས་བློ་སྦྱང་ནས། ། དེ་ནས་རིམ་གཉིས་བསམ་གཏན་
བསྒོམ་པ་དང་། ། བསྐྱེད་པའི་རིམ་ནས་རིམ་གྱིས་བློ་སྦྱང་ངམ། ། དེ་ཉིད་
རྟེན་དུ་འཛིན་ཏམ་བློ་རིག་གཉིས། ། དང་པོ་བསྐྱེད་པའི་རིམ་པ་ཉིད་ལ་
ནི། ། བློ་ཡིས་སྣང་བ་ཐོབ་ཀྱི་བར་དུ་སྟེ། ། ཞེས་གསུངས་པ་ལྟར། ལམ་
བསྐྱེད་པའི་རིམ་པ་ཇི་ལྟར་བསྒོམ་པའི་ཚུལ། དེ་ལས་བྱུང་བའི་ལྟ་བ་ངོ་བོ་ཉིད་



22
--
-
-
-
--
-
གནས་མཆོག་ས་སྐྱ།
གསུམ་ཉམས་སུ་མྱོང་བའི་ཚུལ། དེ་ལ་ཕྱག་རྒྱ་ཆེན་པོའི་ཡེ་ཤེས་ངོ་སྤྲོད་པའི་
ཚུལ། དེ་སྤྱོད་པས་བོགས་དབྱུང་ཞིང་གྲུབ་མཐའ་འཁོར་འདས་དབྱེར་མེད་
སྙོགས་ནས་འབྲས་བུ་འགྲུབ་པའི་ཚུལ། གྲུབ་མཐའ་མ་སྙོགས་ན་འདའ་ཀ་མ་
བསྒོམ་ཚུལ། འདའ་ཀ་མ་མ་ཐེབས་ན་བར་དོའི་གདམས་ངག་ཉམས་སུ་ལེན་
ཚུལ། ལམ་གྱི་ཚོད་འཛིན་རྨི་ལམ་དང་སྒྱུ་ལུས་བསྟན་པ་དང་བཅས་ཏེ་བདུན་
དང་། དེ་ལས་དང་པོ་ལམ་བསྒོམ་ཚུལ་ལའང་ཕྱི་ནང་གི་བསྐྱེད་རིམ་གཉིས།
ཕྱི་བསྐྱེད་རིམ་ལའང་བསྒོམ་བྱའི་དོན་ལ་ཐོས་བསམ་གྱི་སྒྲོ་འདོགས་གཅོད་ཚུལ་
དང་། བཅད་དོན་ཉམས་སུ་བླང་བ་གཉིས། དེའི་གཉིས་པ་ལའང་ང་རྒྱལ་ལ་
བསླབ་པ་དང་། རྣམ་པ་ལ་བསླབ་པ་སོགས་དང་། ནང་བསྐྱེད་རིམ་ལའང་།
ཐབས་རྒྱུད་ཀྱི་གཙོ་བོ་ལམ་དབང་བསྐུར་ཏེ་རྟེན་འབྲེལ་འགྲིག་པ། བཅད་
དོན་ཉམས་སུ་བླང་བ་ལ་སོགས་པའི་སྒོ་ནས་དམིགས་ཐུན་དུ་ཞིབ་པར་བཅད་
དེ་བསྒོམ་པར་བྱེད་དོ། །
གཉིས་པ་དབང་གོང་མ་གསུམ་དང་འབྲེལ་བའི་རྫོགས་རིམ་ལའང་།
པྲ་སྟོན་ཞུས་ལེན་ལས། ། གཉིས་པ་དཀྱིལ་འཁོར་རྫོགས་པའམ་ལྷན་ཅིག་
སྐྱེས། ། གང་རུང་སྔོན་དུ་སོང་ནས་རྫོགས་རིམ་བསྒོམ། ། རྫོགས་རིམ་ཟབ་
མོ་ཀུན་གྱི་སྔོན་འགྲོ་ནི། ། སྦྱང་བ་རྣམ་གསུམ་དེ་ནས་རླུང་ལ་བསླབ། ། སྦྱོར་
བ་རྣམ་བདུན་གཙོ་བོ་བུམ་པ་ཅན། ། སངས་རྒྱས་ལམ་ནི་ཁ་སྦྱོར་དག་ལ་
གནས། ། འདི་ནི་འཆི་བ་མེད་པའི་བཅུད་ལེན་ཏེ། ། འདི་ནི་རྒ་བ་མེད་པའི་
སྨན་གྱི་མཆོག མཐུ་སྟོབས་དུ་མ་བསྒྲུབ་པར་བྱེད་པའང་འདི། ། རིམ་
གཉིས་རྟེན་འབྲེལ་བརྟན་པར་བྱེད་པའང་འདི། ། རང་བྱིན་བརླབ་པ་གཏུམ་



ས་སྐྱའི་བསྟན་འཛིན་ངོར་རྫོང་ཚར་གསུམ། ། 23
མོ་ཕྲ་ཐིག་གསུམ། ། ལས་ཀྱི་ཕྱག་རྒྱ་དངོས་སམ་ཡེ་ཤེས་གཉིས། ། དེ་ལྟར་
རྫོགས་རིམ་རྣམ་པ་གཉིས་ཀྱི་ཡང་། ། སྔོན་འགྲོ་སྦྱང་བ་སྦྱོང་བ་བསྟན་པ་
ཡིན། ། ཁ་སྦྱོར་དང་བྲལ་ཟབ་མོའི་མན་ངག་ཀུན། ། རིམ་གྱིས་འགྲུབ་པར་
བྱ་བའི་ལམ་ཡིན་གྱི། ། མྱུར་དུ་འགྲུབ་པར་བྱེད་པ་མ་ཡིན་པས། ། དེ་ཕྱིར་ཁ་
སྦྱོར་ལམ་ལ་གུས་པར་བྱ། ། ཁ་སྦྱོར་བསྒོམ་པའི་སྒྲུབ་པ་པོ་དག་ལ། ། སྔོན་དུ་
ལུས་སྦྱོང་ཡུན་རིང་གཅེས་པ་སྟེ། ། ཉམས་མྱོང་སྐྱེས་ནས་ལྟ་བ་དག་དང་
བསྲེ། །རང་སེམས་གདོད་ནས་སྤྲོས་བྲལ་རྒྱུ་རྒྱུད་དང་། ། དབང་གི་ཡེ་ཤེས་
ལམ་གྱི་ལྟ་བ་དང་། ། ཉམས་མྱོང་སངས་རྒྱས་ས་དང་ངོ་བོ་གཅིག ། རྟོགས་
པའི་ཁྱད་པར་ཟླ་བའི་དཔེ་ཡིས་བསྟན། ། འགའ་ཞིག་ཕྱག་རྒྱ་ཆེན་པོ་ཐོག་
བབ་ཅེས། ། ཐོག་མར་སྟོན་བྱེད་རྨོངས་པ་འགའ་སྨྲ་མོད། ། དེ་ནི་དེ་མིན་ལྟ་
བའི་བསམ་གཏན་ཏེ། ། སྒོམ་པའི་ཤུགས་བྱུང་ཕྱག་རྒྱ་ཆེན་པོ་ཡིན། ། དེ་
ལྟར་རིམ་གཉིས་ལམ་ལ་གོམས་པ་ཡིས། ། དྲོད་ཐོབ་ནས་ནི་སྤྱོད་པས་བརྟན་
བྱས་ལ། ཞེས་གསུངས་པ་ལྟར། གསང་དབང་དང་འབྲེལ་བའི་གཏུམ་མོ་
དྲོད་རྟགས་ཀྱི་ལམ་དང་། ཤེར་དབང་དང་འབྲེལ་བ་ཐིག་ལེ་བདེ་སྟོང་ངོ་བོ་
ཉིད་ཀྱི་ལམ། དབང་བཞི་པ་དང་འབྲེལ་བ་སྐྱོན་མེད་གཉུག་མ་ཡེ་ཤེས་ཀྱི་ལམ་
བསྟན་པ་དང་གསུམ་ལས། དང་པོ་ལའང་ལམ་གཏུམ་མོ་ཙཎྜ་ ལི་བསྒོམ་ཚུལ།
དེ་ལས་ལྟ་བ་ཉམས་སུ་མྱོང་ཚུལ། དེ་ལ་ཕྱག་ཆེན་ངོ་སྤྲོད་ཚུལ། དེ་སྤྱོད་པས་
བོགས་དབྱུང་ཚུལ་དང་དེས་གྲུབ་མཐའ་རྙོགས་ཚུལ། དེ་མ་སྙོགས་ན་འདའ་
ཀ་མ་བསྒོམ་ཚུལ། དེ་མ་ཐེབས་ན་བར་དོའི་གདམས་ངག་སྦྱོང་ཚུལ། ལམ་གྱི་
ཚོད་འཛིན་རྨི་ལམ་དང་སྒྱུ་ལུས་བཅས་པ་བདུན་དང་། གཏུམ་མོ་བསྒོམ་ཚུལ་



24
གནས་མཆོག་ས་སྐྱ།
ལའང་སྔོན་འགྲོ་དངོས་གཞི་གཉིས། དངོས་གཞི་ལའང་ཁྱབ་བྱེད་རླུང་གི་རྣལ་
འབྱོར་དང་། ཁྱབ་བྱ་གཏུམ་མོའི་རྣལ་འབྱོར་གཉིས་དང༌། རླུང་གི་རྣལ་
འབྱོར་ལ་སྲོག་ལ་སོགས་བདུན། གཏུམ་མོའི་རྣལ་འབྱོར་ལ་མར་མེ་གསོ་བ་
སོགས་བཅོ་བརྒྱད་ལ་སོགས་པའི་སྒོ་ནས་བསྟན་ཅིང་།
གཉིས་པ་ཤེར་དབང་དང་འབྲེལ་བ་ཐིག་ལེ་བདེ་སྟོང་གི་ལམ་ལའང་ཕོ་
ཉའི་ལམ་བསྒོམ་ཚུལ། ལྟ་བ་ཉམས་སུ་མྱོང་སྟེ་ཕྱག་ཆེན་ངོ་སྤྲོད་བྱ་ཚུལ། དེ་
ཉིད་སྤྱོད་པ་གསུམ་གྱིས་བོགས་དབྱུང་སྟེ་གྲུབ་མཐའ་རྙོགས་ཚུལ། གྲུབ་མཐའ་
མ་སྙོགས་ན་འདའ་ཀ་མ་དང་། འདའ་ཀ་མ་ཐེབས་ན་བར་དོའི་གདམས་ངག་
སྦྱོང་ཚུལ། ལམ་གྱི་ཚོད་འཛིན་རྨི་ལམ་དང་སྒྱུ་ལུས་སྟེ་བདུན་དང་། ཕོ་ཉའི་
ལམ་བསྒོམ་ཚུལ་ལའང་གོང་བཞིན་སྔོན་འགྲོ་དང་དངོས་གཞི་གཉིས། དངོས་
གཞི་ལའང་ལམ་རྒྱས་པ་དང་བསྡུས་པ། ཤིན་ཏུ་བསྡུས་པ་གསུམ། རྒྱས་པ་
ལའང་སྔར་དབྱེ་བ་ལ་སོགས་པའི་སྒོ་ནས་བསྟན་པ་དང་། གསུམ་པ་དབང་
བཞི་པ་དང་འབྲེལ་བ་སྐྱོན་མེད་གཉུག་མ་ཡེ་ཤེས་ཀྱི་ལམ་བསྟན་པ་ལའང་།
ལམ་རྡོ་རྗེ་རྦ་རླབས་བསྒོམ་ཚུལ། དེ་ལས་ལྟ་བ་ཉམས་སུ་མྱོང་ཚུལ། དེ་ཕྱག་
ཆེན་ལ་ངོ་སྤྲོད་ཚུལ། དེ་སྤྱོད་པས་བོགས་དབྱུང་ཞིང་གྲུབ་མཐའ་རྙོགས་ཚུལ།
གྲུབ་མཐའ་མ་སྙོགས་ན་འདའ་ཀ་མ་དང་། དེ་མ་ཐེབས་ན་བར་དོའི་མན་ངག་
ཉམས་སུ་ལེན་ཚུལ། ལམ་གྱི་ཚོད་འཛིན་རྨི་ལམ་དང་སྒྱུ་ལུས་བཅས་པ་བདུན་
དང་། ལམ་རྡོ་རྗེ་རྦ་རླབས་བསྒོམ་ཚུལ་ལའང་སྔོན་འགྲོ་དངོས་གཞི་གཉིས།
དངོས་གཞི་ལའང་འོག་རླུང་བསྐྱོད་པ་ལུས་ཀྱི་རྦ་རླབས། ངག་འདྲེན་པ་ཞི་
དྲག་གི་རྦ་རླབས། ཏིང་ངེ་འཛིན་སེམས་ཀྱི་རྦ་རླབས་ལ་སོགས་པ་བསྒོམ་པར་



-
ས་སྐྱའི་བསྟན་འཛིན་ངོར་རྫོང་ཚར་གསུམ། 25
བྱེད་པའོ། ། གསུམ་པ་འབྲས་བུ་སྐུ་ལྔ་མངོན་དུ་འགྱུར་ཚུལ་ལའང་། པྲ་སྟོན་
ཞུས་ལན་ལས། ས་རྣམས་བསྒྲུབས་ནས་ཉེ་རྒྱུས་མཚམས་སྦྱར་བས། ། རྡོ་རྗེ་
འཛིན་ས་མངོན་དུ་ཐོབ་པར་འགྱུར། ཞེས་གསུངས་པ་ལྟར། ཕྱག་རྒྱ་ཉེ་རྒྱུའི་
རྟེན་འབྲེལ་ གྱིས་མཚམས་སྦྱར་བ་ལ་བརྟེན་ནས། ། རྩ་ཡིག་ ཐིག་རླུང་གི་
འགྲོས་བཞི་ཡོངས་སུ་ཐིམ་སྟེ། བཅུ་གསུམ་རྡོ་རྗེ་འཛིན་པའི་རྒྱལ་སར་རྟེན་
དང་བརྟེན་པ་གནས་འགྱུར་གྱི་སྐུ་ལྔ་དབྱེར་མི་ཕྱེད་པའི་ཡེ་ཤེས་ཆེན་པོ་མངོན་
དུ་འགྱུར་བའི་ཚུལ་དང་བཅས་པ་བསྟན་ཏོ། ། གསུམ་པ་ངེས་ཤེས་ཁྱད་པར་
ཅན་བསྐྱེད་ལ་ཏིང་ངེ་འཛིན་ངོ་ཤེས་པར་བྱ་ཞིང་ལམ་གྱི་ས་མཚམས་རྣམ་པར་
བཞག་པ་ལའང་། ཚད་མ་བཞི་དང་སྙན་རྒྱུད་བཞིའི་སྒོ་ནས་ངེས་ཤེས་བསྐྱེད་
པ་དང་། ཏིང་ངེ་འཛིན་ངོ་ཤེས་ཞིང་ལམ་གྱི་ས་མཚམས་རྣམ་པར་བཞག་པ།
འཁོར་ལོ་བསྐོར་བ་གྲུབ་པའི་རྟགས་དང་བཅས་པའི་སྒོ་ནས་བསྟན་པ་དང་།
མཐར་སྐལ་ལྡན་གྱི་སློབ་མ་ལ་གསང་བ་བཅུས་རྒྱས་གདབ་ཅིང་བཤད་པ་དང་
སྒྲུབ་པའི་ལུང་སྦྱིན་པར་བྱེད་པ་སྟེ། དེ་དག་གི་སྒོ་ནས་གསུང་ངག་རིན་པོ་ཆེ་
ལམ་འབྲས་བུ་དང་བཅས་པའི་མན་ངག་གི་གཞུང་ཤིང་རྒྱས་པའི་རྩ་བའི་ས་
བཅད་ཀྱི་རྐང་གྲངས་ཙམ་ཞིག་བསྟན་ཟིན་ནས་
ད་ནི་གཉིས་པ་སོ་སོའི་བཞེད་ཚུལ་དངོས་མདོར་བསྡུས་ནས་བཤད་པ་
ལའང་ངོར་རྫོང་གཉིས་ཀྱི་ཁྱད་པར་བཤད་པ་དང་། ཚོགས་སློབ་གཉིས་ཀྱི་
ཁྱད་པར་བཤད་པ་གཉིས་ལས། དང་པོ་ནི་ངོར་རྫོང་རྒྱུད་པའི་མཁས་གྲུབ་
ཆེན་པོ་འདི་དག་ཐམས་ཅད་ཀྱང་རྗེ་བཙུན་གོང་མ་རྣམ་ལྔ་ཚད་མར་བཟུང་
ཞིང་། དེ་ཡི་གསུང་ངག་གི་རྗེས་སུ་འབྲང་བ་མཐའ་དག་ཡིན་པས་དོན་དམ་



26.
གནས་མཆོག་ས་སྐྱ།
པའི་ལྟ་བའི་གནས་ལ་བཞེད་ཚུལ་མི་འདྲ་བ་ཅུང་ཟད་ཀྱང་མེད་མོད། ཀུན་
རྫོབ་ཆོ་གའི་རྣམ་གཞག་སོགས་ཕྱག་ལེན་འགའ་ཞིག་གི་ཐད་མི་འདྲ་བའི་ཁྱད་
པར་ཆེ་བ་དགུ་ཙམ་ཞིག་བྱུང་བ་སྟེ། དེ་ཡང་སེམས་བསྐྱེད་ཀྱི་ཆོ་ག་ཡོད་མེད་
ཀྱི་ཁྱད་པར་དང་། རྗེས་འཛིན་ལ་གྲངས་ངེས་ཡོད་མེད། སྟ་གོན་ལ་འབྲེལ་
བ་དགོས་མིན། སློབ་དཔོན་གྱི་དབང་ལ་ གྲངས་ངེས་ཡོད་མེད། བརྟུལ་
ཞུགས་དང་སློབ་དཔོན་གྱི་དབང་རྫས་ལ་ཡོངས་དག་དགོས་མིན། ལུས་དཀྱིལ་
ལ་འབྱུང་ཁུངས་ཀྱི་ཚིག་དགོས་མིན། ལུས་དཀྱིལ་གྱི་ལྷ་ལ་རྒྱས་གདབ་རིགས་
མཚོན་དགོས་མིན། བཟའ་བའི་དམ་ཚིག་ལ་དམིགས་བསལ་དགོས་མིན།
གདན་གྱི་དག་པ་སོགས་གོང་མའི་བཀའ་ཡིན་མིན་གྱི་ཁྱད་པར་ཏེ་དེ་ལྟར་དགུ་
པོདེ་དག་རེ་རེ་བཞིན་ཐོག་མར་ངོར་ལུགས་ཀྱི་བཞེད་པ་མདོ་ཙམ་དུ་བཀོད་
ནས་དེ་ལ་རྫོང་ལུགས་པས་མི་འཐད་པ་བརྗོད་དེ་རང་ལུགས་བཞག་པ་དང་།
སླར་ངོར་ལུགས་པས་འགལ་བ་སྤངས་ཏེ་རང་ལུགས་རྣམ་པར་དག་པར་བསྒྲུབ་
པའི་ཚུལ་གྱི་དགག་བཞག་གི་རྣམ་པས་སོ་སོའི་ཁྱད་ཆོས་གསལ་ཁ་གང་ཐོན་
གྱིས་བཤད་པར་བྱ་བ་ལས།
དང་པོ་སེམས་བསྐྱེད་ཀྱི་ཆོ་ག་ཡོད་མེད་ཐད། ངོར་ལུགས་པ་རྣམས་
ཀྱིས་གོང་དུ་སྣང་བ་གསུམ་གྱི་ལམ་རིམ་ཡོངས་སུ་རྫོགས་པའི་མཚམས། སྒོ་
རུམ་དཔེ་ཁང་ནས་ངོར་ཆེན་ལ་རྙེད་པའི་ཡིག་ཆ་ལ་བརྟེན་ནས་སེམས་བསྐྱེད་
ཀྱི་སྡོམ་པ་སྦྱོར་དངོས་རྗེས་གསུམ་གྱི་ཆོ་གའི་ལག་ལེན་གྱི་སྒོ་ནས་འབོགས་པར་
མཛད་པ་ལ་དགོངས་ནས། རྫོང་ལུགས་པ་རྣམས་ཀྱིས་དེ་ནི་རྒྱུད་པ་མེད་པའི་
སེམས་བསྐྱེད་ཡིན་ཏེ། སྤྱིར་ན་སེམས་བསྐྱེད་འབོགས་ཆོག་གི་ཡིག་ཆ་དེ་རྗེ་



ས་སྐྱའི་བསྟན་འཛིན་ངོར་རྫོང་ཚར་གསུམ།
27 །
བཙུན་གྱི་གསུང་ཡིན་མིན་ཆ་མ་འཚལ་ལ། གལ་ཏེ་ཡིན་པའི་དབང་དུ་བཏང་
ནའང་དེ་ལ་རྒྱུད་པ་མེད་པ་གསལ་པོ་ཡིན་ཅིང་། སེམས་བསྐྱེད་གུད་དུ་མ་
བླངས་ཀྱང་དབང་གི་སྟ་གོན་གྱི་གནས་སྐབས་སུ་འབྱུང་བས་ཆད་པའི་སྐྱོན་གང་
ཡང་མེད་ལ། ངོར་ལུགས་པ་རྣམས་ཀྱིས་ཀྱང་ལམ་འབྲས་འཆད་པའི་སྐབས་
མ་གཏོགས་དུས་རྒྱུན་དུ་དེ་ལྟར་མི་མཛད་པའི་ཕྱིར་ན་དེ་ནི་དགོས་པ་མེད་པ་
ཉིད་དོ་ཞེས་དགག་པ་མཛད་ནས་རང་ལུགས་ཀྱི་ཕྱག་ལེན་ལའང་དེ་ལྟར་མི་
མཛད་པ་ཡིན་ནོ། ། འོན་ཀྱང་ངོར་ལུགས་པ་རྣམས་ཀྱིས་ནི་རྗེ་བཙུན་ནས་
ངོར་ཆེན་བར་ལ་ཡིག་ཆ་དེའི་ལུང་རྒྱུན་མེད་ཀྱང་དེ་དང་མཐུན་པའི་ཕྱག་ལེན་
གྱི་དོན་རྒྱུན་མ་ཉམས་པར་ཡོད་པས་རྒྱུད་པ་མེད་པ་མ་ཡིན་ཅིང་། མངོན་
རྟོགས་ལྗོན་ཤིང་ལས། དབང་གི་སྔོན་དུ་སྐྱབས་འགྲོ་སེམས་བསྐྱེད་ཀྱི་སྡོམ་པ་
འབོགས་དགོས་ཚུལ་གསུངས་པ་ལྟར། སྦྱོར་དངོས་རྗེས་གསུམ་ཚང་བའི་ཆོ་
གའི་ལག་ལེན་གྱི་སྒོ་ནས་ཐོབ་པའི་སེམས་བསྐྱེད་ཀྱི་སྡོམ་པ་མེད་ཚེ་ཤིན་ཏུ་ཐ་
ཆད་པ་ཡིན་པས་འདི་ནི་ངེས་པར་ཡང་དག་པ་དང་མེད་དུ་མི་རུང་བ་ཞིག་ཡིན་
ནོ་ཞེས། རང་ལུགས་ཀྱི་ཕྱག་ལེན་ལའང་དེ་བཞིན་དུ་འབོགས་པར་མཛད་པ་
ཡིན་ནོ། །
གཉིས་པ་རྗེས་འཛིན་ལ་གྲངས་ངེས་ ཡོད་མེད་ ཐད་ངོར་ལུགས་ པ་
རྣམས་ཀྱིས་བཤད་མ་ཐག་པའི་སེམས་བསྐྱེད་ཀྱི་སྡོམ་པ་འབོགས་ཟིན་པའི་ཕྱི་
ཉིན་སློབ་མ་རྗེས་འཛིན་གྱི་ཆོ་ག་ལ་གྲངས་ངེས་མེད་པར་སློབ་མ་དུ་ཡོད་སྟབས་
གཅིག་ཏུ་རྗེས་སུ་འཛིན་པར་མཛད་ནས། དབང་གི་ སྐབས་སུ་དངོས་ སྟ་
གཉིས་ཆར་ལ་ཉི་ཤུ་རྩ་ལྔ་ལ་སོགས་པའི་གྲངས་ངེས་མཛད་པའི་ཕྱག་ལེན་ལ་



28
གནས་མཆོག་ས་སྐྱ།
དགོངས་ནས། རྫོང་ལུགས་པ་རྣམས་ཀྱིས་དེ་ནི་གསང་བ་སྤྱི་རྒྱུད་དང་དབང་
ཆུ་ཆེན་མོ་གཉིས་ཆར་དང་འགལ་ཞིང་། དབང་གི་སློབ་མ་སྟ་གོན་ལ་གྲངས་
ངེས་ཁས་ལེན་པ་དང་ཡང་འགལ་བས། ངེས་པར་ལུང་རིགས་དང་མི་མཐུན་
པའི་ལུགས་སྤང་བྱར་གྱུར་པ་ཁོ་ན་ཡིན་ནོ་ཞེས་དགག་པར་མཛད་ནས་རང་
ལུགས་ལ་སློབ་མ་རྗེས་འཛིན་དང་དབང་གི་དངོས་སྟ་བཅས་གསུམ་ཆར་ལ་
གྲངས་ངེས་མཛད་པ་ཡིན་ནོ། ། འོན་ཀྱང་ངོར་ལུགས་པ་རྣམས་ཀྱིས་ནི་སྤྱི་
རྒྱུད་ནས་སློབ་མ་རྗེས་འཛིན་ལ་གྲངས་ངེས་ཡོད་པར་བཤད་པ་དང་། ངོར་
ལུགས་པས་གྲངས་ངེས་མི་མཛད་པ་གཉིས་གཅིག་ཏུ་འཁྲུལ་པར་མི་བྱ་སྟེ། དེ་
ལས་སྔ་མ་ནི་རྗེས་འཛིན་གྱི་རྟོགས་པ་མ་བསྐྱེད་པ་བསྐྱེད་པ་དང་ཕྱི་མ་ནི་སྐྱེས་
ཟིན་བརྟན་པར་བྱེད་པ་ཡིན་པས། དེའི་ཚེ་སྔ་མ་ལ་གྲངས་ངེས་དགོས་པ་དང་
ཕྱི་མ་ལ་གྲངས་ངེས་མི་དགོས་པས་སྤྱི་རྒྱུད་དང་འགལ་བ་མེད་ལ་སམྦྷོ་ཊའི་
དགོངས་པ་དང་མཐུན་ཞིང་དབང་ཆུ་ཆེན་མོའི་དགོངས་པ་སྤྱི་ཁྱབ་ཏུ་མི་སྦྱོར་
བར་དབང་ཚར་གཅིག་ཁོ་ན་ལ་དགོངས་པ་ཡིན་པས་ལུང་དང་འགལ་བའི་ཉེས་
པ་མེད་ལ། རྗེས་བཟུང་དང་སློབ་མ་སྟ་གོན་དངོས་གཞིའི་དབང་རྣམས་ཕྱི་
མའི་གྲངས་ངེས་སྔ་མ་ལ་ལྟོས་པར་མི་འདོད་དེ། སྤྱི་རྒྱུད་ལས། སློབ་མ་
ཡོངས་སུ་བཟུང་བ་གང་། ། ཞེས་སོགས་ཚིགས་བཅད་སྔ་ཕྱིའི་དོན་སྔ་མས་
རྗེས་འཛིན་སྐབས་ཀྱི་སློབ་མ་འགའ་ཞིག་ཚེའི་དུས་བྱས་ནས་མེད་པ་ལྟ་བུ་ལ།
གཟུགས་བརྙན་ལ་རྣམ་ཤེས་བཀུག་སྟེ་སྟ་གོན་སོགས་བྱ་བའི་དོན་དང་། ཕྱི་
མས་ཁ་ཅིག་རྐྱེན་དགོས་སོགས་ཀྱིས་མ་སླེབས་པ་ལྟ་བུར་སྣོད་རུང་གཞན་སྐྱིན་
པོར་བཅུག་ནས་སྟ་གོན་དང་དབང་བསྐུར་སོགས་བྱ་ཆོག་པའི་དོན་ཡིན་པས་ན།



ས་སྐྱའི་བསྟན་འཛིན་ངོར་རྫོང་ཚར་གསུམ། 29
སློབ་མ་རྗེས་འཛིན་མ་བྱས་ཀྱང་རྗེས་འཛིན་དབང་བསྐུར་བྱ་ཆོག་པའི་དམིགས་
བསལ་གྱི་ལུང་དུ་གྲུབ་པས་རིགས་པ་དང་ཡང་མི་འགལ། དེས་ན་འདི་ནི་ཆེས་
ཟབ་ཅིང་དགོངས་གཞི་རྒྱ་ཆེ་བའི་ལུགས་མཆོག་ཏུ་གྱུར་པ་ཡིན་ཞེས་འགལ་
སྤོངས་མཛད་ནས། རང་ལུགས་ཀྱི་ཕྱག་ལེན་ལའང་གྲངས་ངེས་མེད་པ་འདི་
བཞིན་བསྟར་བར་མཛད་དོ། ། གཞན་ཡང་སྐབས་འདིར་རྫོང་ལུགས་པ་
རྣམས་ཀྱིས་དཔལ་ལྡན་བླ་མ་དམ་པའི་ཁྲིད་ཡིག་ངོ་མཚར་སྣང་བ་སོགས་ཀྱི་
རྗེས་སུ་འབྲངས་ཏེ་རྒྱུ་དབང་སྣང་གསུམ་གྱི་སྔོན་དུ་བསྐུར་བར་མཛད་ཅིང་།
དེའི་རྒྱུ་མཚན་ཡང་སྣང་གསུམ་གྱི་སྔོན་དུ་རྡོར་སེམས་བསྒོམ་བཟླས་ལ་སོགས་
པའི་སྔོན་འགྲོ་རྣམས་འགྲོ་དགོས་ཤིང་དེ་དག་གི་སྔོན་དུ་དབང་བསྐུར་མ་སོང་
ཚེགསང་སྒྲོགས་སུ་འགྲོ་བའི་ཕྱིར་སྙམ་དུ་དགོངས་པ་དང་། ངོར་ལུགས་པ་
རྣམས་ཀྱིས་ནི་པྲ་སྟོན་ཞུས་ལན་སོགས་ཀྱི་རྗེས་སུ་འབྲངས་ཏེ་ཐོག་མར་སྣང་བ་
གསུམ་གྱི་ལམ་རིམ་ཡོངས་སུ་རྫོགས་པར་བསྟན་ནས་དེ་རྗེས་རྒྱུ་དབང་བསྐུར་
བར་མཛད་པ་ཡིན་ལ། དེའི་རྒྱུ་མཚན་ཡང་སྣང་གསུམ་ཕར་ཕྱིན་དང་ཐུན་
མོང་བའི་ལམ་ཡིན་པའི་ཕྱིར་སྙམ་དུ་དགོངས་ཤིང་། སྣང་གསུམ་གྱི་སྔོན་དུ་
ཐུན་མོང་བའི་སྐྱབས་འགྲོ་ཙམ་ལས་སྔོན་འགྲོ་གཞན་གཏོང་བར་ཡང་མི་མཛད་
པ་ཡིན། དེ་ལྟར་ན་སྐལ་ལྡན་གཅིག་ཅར་བ་ལྟ་བུའི་གང་ཟག་འགའ་ཞིག་ལ་
ཐོག་མར་དབང་བསྐུར། དེ་རྗེས་རྒྱུད་སྦྱངས་པ་ཕུལ་དུ་བྱ་བའི་ཕྱིར་སྣང་བ་
གསུམ་གྱི་ལམ་རིམ་ལའང་སྦྱངས། དེ་ནས་སྔགས་ལམ་ལ་ཞུགས་ཀྱང་དགེ་
མཚན་ཆེ་བ་ལས་སྐྱོན་དུ་མི་འགྱུར་ཞིང་། ཡང་སྐལ་དམན་རིམ་འཇུག་པ་ལྟ་
བུའི་གང་ཟག་ཕལ་ཆེར་ནི་ཐོག་མར་སྣང་གསུམ་གྱིས་རྒྱུད་སྦྱངས། དེ་རྗེས་



གནས་མཆོག་ས་སྐྱ།
དབང་བསྐུར་ཏེ་སྔགས་ལམ་ལ་ཞུགས་ཚེ་རྒྱུད་ཀྱི་དགོངས་པ་དང་མཐུན་ཞིང་
གང་ཟག་གི་རྒྱུད་ཚོད་དང་འཚམ་པ་སོགས་དགེ་མཚན་ཆེ་བས་ན། རྗེ་བཙུན་
གོང་མ་རྣམས་ཀྱིས་ཀྱང་དེ་དང་དེ་ལྟ་བུའི་གདུལ་བྱའི་རིགས་ཅན་སོ་སོར་
དགོངས་ནས་ལམ་གྱི་རིམ་པའང་དེ་དང་དེ་ལ་སོགས་པ་སྣ་ཚོགས་ཤིག་གསུངས་
པར་མཛད་པས། དེ་དག་གང་གིས་རྗེས་སུ་འབྲང་རུང་དོན་ལ་གཉིས་ཆར་
གོང་མའི་དགོངས་པར་སོང་བས། ངོར་རྫོང་གཉིས་ཀའི་བཞེད་སྲོལ་ཡང་དག་
པར་གྲུབ་མོད། ཕྱི་རབས་ཀྱི་རྗེས་འབྲངས་པ་འགའ་རེས་སྣང་གསུམ་གྱི་སྔོན་
དུ་རྒྱུ་དབང་ངེས་པར་དགོས་པ་དང་མི་དགོས་པའི་མཐའ་རེ་བཟུང་ནས་ཕན་
ཚུན་དགག་སྒྲུབ་སྣ་ཚོགས་མཛད་པ་ནི་དོན་མེད་དུ་ངལ་བའི་ཁུར་ལེན་པ་ཙམ་
དུ་ཟད་སྙམ་མོ། །
གསུམ་པ་སྟ་གོན་ལ་འབྲེལ་བ་དགོས་མིན་ཐད། ངོར་ལུགས་པ་རྣམས་
ཀྱིས་རྒྱུད་གསུམ་གྱི་མགོར་རྒྱུ་དབང་བསྐུར་བ་ལ་སོགས་པའི་སྐབས། ནུབ་
དང་པོར་བདག་བསྐྱེད་ཟིན་ནས་ས་ལྷ་སོགས་སྟ་གོན་མཛད་མཐར་སློབ་མ་ཉེར་
ལྔ་ལ་སྟ་གོན་མཛད་ཅིང་ཕྱི་ཉིན་རྡུལ་ཚོན་གྱི་དཀྱིལ་འཁོར་བྲིས་ཏེ་སྔོན་དུ་སྟ་
གོན་གྲུབ་པ་རྣམས་ལ་དབང་བསྐུར། གཞན་སློབ་མ་ཉེར་ལྔ་ལ་སྟ་གོན་མཛད་
པ་སོགས་སློབ་མ་ཇི་ཙམ་ཡོད་པ་མ་རྫོགས་ཀྱི་བར་དུ་སྟ་གོན་རེ་དང་དངོས་གཞི་
རེ་སྤེལ་ནས་མཛད་པའི་ཕྱག་ལེན་ལ་དགོངས་ཏེ། རྫོང་ལུགས་པ་རྣམས་ཀྱིས་
དེ་ནི་ཡང་དག་པ་མ་ཡིན་ཏེ་སློབ་མ་སྟ་གོན་ལ་འབྲེལ་བ་མེད་པའི་ཕྱིར།
དེ་ཡང་ཇི་ལྟར་ཞེ་ན། ནུབ་ཕྱི་མ་རྣམས་སུ་ལྷ་སྟ་གོན་སོགས་བྱར་མེད་
པས། དེ་དག་དང་སློབ་མ་སྟ་གོན་བར་འབྲེལ་མེད་པར་གྱུར་པ་དེ་ལྟར་ན་སློབ་



ས་སྐྱའི་བསྟན་འཛིན་ངོར་རྫོང་ཚར་གསུམ།
31
མ་སྟ་གོན་དེ་ཆོ་ག་རྣམ་དག་ཏུ་མི་འགྱུར་བས་ན་སློབ་མ་སྟ་གོན་རྣམ་དག་མ་
བྱས་པ་ལ་དངོས་གཞི་དབང་བསྐུར་དུ་མི་རུང་བ་རྒྱུ་མཚན་དེའི་ཕྱིར་ན་དབང་
ཚར་གཅིག་ཁོ་ན་ལས་གཞན་ཐམས་ཅད་ཡང་དག་པ་མ་ཡིན་པ་ཁོ་ནར་འགྱུར་
རོ་ཞེས་དགག་པ་མཛད་ནས། རང་ལུགས་ལ་རྡུལ་ཚོན་ གྱི་དཀྱིལ་འཁོར་
གཅིག་ཏུ་དབང་ཚར་གཅིག་ལས་མི་བསྐུར་ཞིང་སློབ་མ་མང་པོར་དབང་བསྐུར་
བའི་སྐབས་དབང་ཚན་རེ་རེ་བཞིན་ལྷ་སྟ་གོན་ནས་བཟུང་སྟེ་རྡུལ་ཚོན་གྱི་
དཀྱིལ་འཁོར་གསར་དུ་འབྲི་བ་ སོགས་ ཐམས་ཅད་བསྐྱར་ནས་མཛད་ཅིང་།
གཙོ་ཆེ་བ་ནི་རས་བྲིས་ལ་མཛད་པར་མངོན་ནོ། ། འོན་ཀྱང་ངོར་ལུགས་པ་
རྣམས་ཀྱིས་ནི། ལྷ་སྟ་གོན་གྱི་དགོས་པ་གཞན་དོན་བྱ་བར་སྣང་བ་ཞུ་བ་ཙམ་
ཡིན་པས། དེ་ཉིད་ནི་ལྷ་སྟ་གོན་གཅིག་པུ་དེས་གྲུབ་ལ། ལྷ་སྟ་གོན་དང་སློབ་
མ་སྟ་གོན་འབྲེལ་ཆགས་སུ་དགོས་པའི་ཚད་ལྡན་གྱི་ལུང་མེད་པས་རྡུལ་ཚོན་གྱི་
དཀྱིལ་འཁོར་གཅིག་ཏུ་སྨིན་བྱེད་ཀྱི་དབང་མང་པོ་བསྐུར་དུ་མི་རུང་བའི་རྒྱུ་
མཚན་མེད་ཅིང་། རྗེ་བཙུན་ཆེན་པོའི་གཞན་ཕན་བདུད་རྩིར། ནུབ་དྲུག་གི་
བར་དུ་རྡུལ་ཚོན་གྱི་དཀྱིལ་འཁོར་གཅིག་ཏུ་འབྲེལ་ནས་དབང་བསྐུར་ཚུལ་
དངོས་སུ་གསུངས་པ་སོགས་སྒྲུབ་བྱེད་མང་བས། འདིའང་ངེས་པར་ཟབ་ཅིང་
ཡང་དག་པ་དང་དགོངས་དཀྱིལ་ཆེ་བའི་རྗེ་བཙུན་གོང་མའི་ཕྱག་ལེན་འཁྲུལ་
མེད་ཡིན་ནོ་ཞེས་འགལ་སྤོང་མཛད་དེ། རང་ལུགས་ཀྱི་ཕྱག་ལེན་ལའང་དེ་ཁོ་
ན་བཞིན་བསྟར་བར་མཛད་པ་ཡིན་ལ་གཙོ་ཆེ་བའང་རྡུལ་ཚོན་ཁོ་ན་ལ་མཛད་
པ་ཡིན་ནོ། ། བཞི་པ་སློབ་དཔོན་གི་དབང་ལ་གྲངས་ངེས་ཡོད་མིན་གྱི་ཐད།
ངོར་ལུགས་པ་རྣམས་ཀྱིས་གཙོ་ཆེར་སློབ་མ་ཉི་ ཤུ་རྩ་ལྔ་པོ་རྣམས་ལ་སྟབས་



གནས་མཆོག་ས་སྐྱ།
གཅིག་ཏུ་རྡོ་རྗེ་སློབ་ དཔོན་གྱི་དབང་སྐུར་བར་མཛད་པ་ལ་དགོངས་ནས།
རྫོང་ལུགས་པ་རྣམས་ཀྱིས་དེ་ནི་ཤིན་ཏུ་མི་རིགས་ཏེ། དབང་ཆུ་ཆེན་མོ་ལས།
སློབ་དཔོན་གྱི་དབང་གི་གསོལ་བཏབ་ཀྱི་རྗེས་སུ་དེ་ནས་སློབ་མ་གཅིག་དབང་
སྟེགས་ཀྱི་སྟེང་དུ་བཞག་ལ་ཞེས་སོགས་གསལ་བར་གསུངས་པས། གང་བཀག་
པ་དེ་ནན་གྱིས་བསྒྲུབ་པ་ལ་བརྩོན་པར་བྱེད་དོ་ཞེས་དགག་པ་མཛད་ནས་རང་
ལུགས་ལ་རྡོ་རྗེ་སློབ་དཔོན་གྱི་དབང་སློབ་མ་རེ་རེ་ལས་ལྷག་པར་མི་གནང་ཡང་།
དབང་གོང་མ་རྣམས་ནི་སྟབས་གཅིག་ཏུ་མཛད་སྲོལ་ཡོད་པར་མངོན་ནོ། །
འོན་ཀྱང་ངོར་ལུགས་པ་རྣམས་ཀྱིས་ནི་སྤྱིར་ན་སློབ་དཔོན་གྱི་དབང་ལ་རིམ་
གྱིས་པ་དང་གཅིག་ཅར་དུ་གནང་བའི་སྲོལ་གཉིས་ལས། དབང་ཆུའི་དགོངས་
པ་རིམ་གྱིས་པར་དགོངས་ཤིང་། དེ་ལྟ་བུའི་ཕྱག་ལེན་རང་ལུགས་ལའང་མེད་
པ་མ་ཡིན་མོད། དགག་བྱ་ལས་དགོས་པ་ཆེ་བར་དགོངས་ནས་གཙོ་ཆེར་
གཅིག་ཅར་དུ་བསྐུར་བའི་ཕྱག་ལེན་འདི་མཛད་པ་ཡིན་ཀྱང་། དབང་ཆུ་དང་
མི་འགལ་བར་མ་ཟད་དགོས་པ་ཁྱད་པར་དུ་མ་ཡོད་པར་གསུངས་ནས། རང་
ལུགས་ཀྱི་ཕྱག་ལེན་ལའང་སློབ་མ་ཉེར་ལྔར་སྟབས་གཅིག་ཏུ་སློབ་དཔོན་གྱི་
དབང་བསྐུར་བའི་ཕྱག་ལེན་འདི་ཁོ་ན་གཙོ་ཆེ་བར་མཛད་དོ། །
ལྔ་པ་དབང་རྫས་ལ་ཡོངས་དག་དགོས་མིན་གྱི་ཐད། ངོར་ལུགས་པ་
རྣམས་ཀྱིས་བརྟུལ་ཞུགས་དང་རྡོ་རྗེ་སློབ་དཔོན་གྱི་དབང་ལ་དབང་རྫས་ཡན་
ལག་བཞི་རྫོགས་སུ་བསྐྱེད་པའི་ཕྱག་ལེན་མི་མཛད་པར་དགོངས་ནས།
རྫོང་ལུགས་པ་རྣམས་ཀྱིས་དེའང་འཐད་པ་མ་ཡིན་ཏེ་རྗེ་བཙུན་གྱི་
དབང་གི་ཡི་གེ་ལས་ཐུན་མོང་གི་དབང་དྲུག རྡོ་རྗེ་སློབ་དཔོན་གྱི་དབང་དང་



ས་སྐྱའི་བསྟན་འཛིན་ངོར་རྫོང་ཚར་གསུམ། 33
བཅས་པའི་བདུན་ཆར་ལ་བདག་དང་དབང་རྫས་གཉིས་ཆར་ཡོངས་དག་
བཞིས་བྱིན་གྱིས་བརླབ་དགོས་པར་དངོས་སུ་གསུངས་པའི་ཕྱིར་ཞེས་དགག་པ་
མཛད་ནས། རང་ལུགས་ལ་བུམ་དབང་བདུན་ཆར་གྱི་དབང་རྫས་ཡོངས་དག་
བཞིས་སྒོ་ནས་བསྐྱེད་པར་མཛད་པ་ཡིན་ནོ། ། འོན་ཀྱང་ངོར་ལུགས་ པ་
རྣམས་ཀྱིས་ནི་སྤྱིར་རྗེ་བཙུན་གྱིས་ཡོངས་དག་བཞི་པོར་རྒྱས་འབྲིང་བསྡུས་
གསུམ་དུ་གསུངས་པའི་བསྡུས་པའི་ཡ་གྱལ་ཞིག་ཁོ་བོ་ཅག་གིའང་སྐབས་འདིར་
སྦྱོར་བར་བྱེད་པ་ཡིན་པས་རྗེ་བཙུན་གྱི་གསུང་དང་འགལ་བ་གཏན་ནས་མེད་
པར་མ་ཟད་རྒྱུ་དུས་ཀྱི་དབང་ལ་དེ་ལྟར་ཡོངས་དག་རྒྱས་པ་མི་དགོས་པར་རྗེ་
བཙུན་རྩེ་མོའི་དབང་ཆུ་དང་། འཕགས་པ་རིན་པོ་ཆེའི་བདག་འཇུག་སོགས་
ལས་གསལ་བར་བཤད་ཅིང་ཆོས་རྗེ་བླ་མ་དམ་པ་དང་ཐེག་ཆེན་ཆོས་རྗེ་སོགས་
བླ་མ་གོང་མ་རྣམས་ཀྱིས་ཀྱང་དེ་འདྲ་ཡེ་མ་གསུངས་པས་ན། ལུགས་འདི་ནི་
ཁྱེད་ཅག་ཕྱི་རབས་པ་རྣམས་ཀྱིས་རང་བཟོའི་སྒྲོས་སྦྱར་བའི་ནོར་བ་ཁོ་ན་ཡིན་
ནོ་ཞེས་སླར་རྒོལ་བར་མཛད་ནས་རང་ལུགས་ལ་ཡོངས་དག་བསྡུས་པ་མཛད་
པའི་ཕྱག་ལེན་འདི་ཁོ་ན་བཞིན་བསྟར་བར་མཛད་དོ། ། དེ་ལྟར་ཕན་ཚུན་
དགག་བཞག་མཛད་མོད་དོན་ལ་ནི་ཡོངས་དག་བསྡུས་འབྲིང་གང་རུང་གིས་
བསྐྱེད་པའི་ཁྱད་པར་ཙམ་ཡིན་ཅིང་། གཉིས་ཆར་ཡང་རྗེ་བཙུན་གོང་མའི་
དགོངས་པ་འཁྲུལ་མེད་དུ་གྲུབ་པས་འགལ་བ་གང་ཡང་མེད་སྙམ་ཞེས་འཇམ་
མགོན་ཨ་མྱེས་ཞབས་ཀྱིས་གསུངས། །
དྲུག་པ་ལུས་དཀྱིལ་ལ་འབྱུང་ཁུངས་ཀྱི་ཚིག་དགོས་མིན་གྱི་ཐད། ངོར་
ལུགས་པ་རྣམས་ཀྱིས་ལུས་དཀྱིལ་ངག་འདོན་སྐབས་མོ་ལ་སོགས་པའི་ཡི་གེ་



34
-
-
-
-
-
------
གནས་མཆོག་ས་སྐྱ།
རྣམས་ལ་འབྱུང་ཁུངས་ཀྱི་ཚིག་མ་སྦྱར་བར། ལྟེ་བ་སྤྲུལ་པའི་འཁོར་ལོ་རྩ་
འདབ་དྲུག་བཅུ་རྩ་བཞི་པའི་ལྟེ་བའི་ཨོཾ་ང་རྒྱལ་དང་སེར་སྣ་ཚོར་བའི་ཕུང་པོ་
རྣམ་པར་དག་པ་ཞེས་སོགས་སུ་འདོན་པར་མཛད་པའི་ཕྱག་ལེན་ཡོད་པ་ལ་
དགོངས་ནས། རྫོང་ལུགས་པ་རྣམས་ཀྱིས་དེ་ལྟར་རིགས་པ་མ་ཡིན་ཏེ་གཞུང་
བཤད་ཁུངས་ཐུབ་མང་པོའི་ནང་འབྱུང་ཁུངས་ཀྱི་ཚིག་དངོས་སུ་སྦྱར་ཏེ། ལྟེ་
བའི་ཨོཾ་ལས་ང་རྒྱལ་དང་སེར་སྣ་སོགས་གསུངས་ཡོད་པའི་ཕྱིར་ཞེས་དགག་པ་
མཛད་ནས་རང་ལུགས་ལའང་འབྱུང་ཁུངས་ཀྱི་ཚིག་ཡོད་པ་ཁོ་ན་བཞིན་མཛད་
དོ། ། འོན་ཀྱང་ངོར་ལུགས་པ་རྣམས་ཀྱིས་གཞུང་བཤད་རྣམས་ལས་དེ་ལྟར་
འབྱུང་ཁུངས་ཀྱི་ཚིག་བྱུང་ཡང་དོན་ལ་ནི་ཡི་གེ་དེ་དག་ལས་ལོགས་སུ་ལྷ་བསྐྱེད་
རྒྱུ་མ་ཡིན་པར་ཡི་གེ་དེ་ཉིད་ལྷར་བསྐྱེད་པ་ཡིན་པས་ཁྱད་པར་མེད་ལ། གནས་
སྐབས་སུ་འབྱུང་ཁུངས་ཀྱི་ཚིག་དེ་དག་མེད་པར་བྱས་ཚེ་ལས་དང་པོ་པ་རྣམས་
ལ་དོན་གོ་བདེ་བ་དང་བླུན་པོ་རྣམས་ལ་ལོག་རྟོག་མི་སྐྱེ་བའི་དགོས་པ་ཁྱད་པར་
ཅན་ཡོད་དོ་ཞེས་འགལ་སྤོངས་མཛད་ནས་རང་ལུགས་ཀྱི་ཕྱག་ལེན་ལའང་
འབྱུང་ཁུངས་ཀྱི་ཚིག་སྦྱོར་བར་མི་མཛད་པ་ཡིན་ནོ། །
བདུན་པ་ལུས་དཀྱིལ་གྱི་ལྷ་ལ་རྒྱས་གདབ་རིགས་མཚོན་དགོས་མིན་
ཐད། ངོར་ལུགས་པ་རྣམས་ཀྱིས་ལུས་དཀྱིལ་གྱི་ལྷ་ཐམས་ཅད་ལ་རྡོ་རྗེ་སེམས་
དཔའི་རིགས་བདག་གི་རྒྱས་འདེབས་པའི་ཕྱག་ལེན་ལ་དགོངས་ནས། རྫོང་
ལུགས་པ་རྣམས་ཀྱིས་དེ་ནི་ སམྦྷ་ ཊ་ལས། རྡོ་རྗེ་སེམས་དཔའ་ཞེས་བྱར་
བཤད། ། བདེ་བ་དམ་པ་རུ་ནི་བརྗོད། ཞེས་སོགས་ཀྱིས་དངོས་བསྟན་ལུས་
དཀྱིལ་འཁོར་ལོ་དྲུག་ཏུ་འདོད་པའི་ལུགས་ལ་སྤྱི་གཙུག་རྡོ་རྗེ་སེམས་དཔའི་



ས་སྐྱའི་བསྟན་འཛིན་ངོར་རྫོང་ཚར་གསུམ། 35 །
འཁོར་ལོ་སྟོན་པར་འཁྲུལ་གཞི་གཏན་ནས་མེད་མོད་རང་དགར་མན་ངག་འདི་
པའི་ལུགས་ལ་རྒྱས་འདེབས་ཀྱི་ལྷ་བསྟན་པ་ཡིན་ནོ་ཞེས་ཕྱིན་ཅི་ལོག་ཏུ་འགྲེལ་
ནས་བསམ་བཞིན་དུ་རྗེ་བཙུན་གོང་མའི་དགོངས་པ་འདོར་བར་བྱེད་པ་ཡིན་ནོ་
ཞེས་སྐྱོན་བརྗོད་མཛད་དེ། རང་ལུགས་ལ་སྲས་དོན་མ་ལས། དབང་རྟགས་
ནི། ལྷ་ཐམས་ཅད་ལ་བླངས་ན་གཙོ་བོ་ལྔ་ལ་སྐུ་རྡོ་རྗེ་རྣམ་སྣང་ལ་སོགས་པའི་
རིགས་ལྔ། འཁོར་རྣམས་ལ་རང་གི་གཙོ་བོའམ་ཐམས་ཅད་ཀྱི་དབུ་ལ་རྡོ་རྗེ་རྩེ་
ལྔ་པ་རེ་རེ་བསམ་མོ་ཞེས་གསུངས་པ་ལྟར་ཕྱག་ལེན་མཛད་ཀྱིན་ཡོད་པར་
མངོན་ནོ། ། འོན་ཀྱང་ངོར་ལུགས་པ་རྣམས་ཀྱིས་དེ་ནི་ཁོང་ཅག་གིས་རྒྱུད་ཀྱི་
ཚིག་འབྲུ་རེ་རེ་ལའང་སྤྱི་སྦས་མཐར་ཐུག་གི་བཤད་པ་དུ་མ་ཡོད་པའི་གནད་མ་
གོ་ཞིང་། རྗེ་ས་ཆེན་སོགས་ཀྱི་དགོངས་པའི་ཕུགས་ཀྱང་མ་ལོན་པར་རང་
དགར་བབ་ཅོལ་གྱི་ཚིག་སྨྲས་པ་ཙམ་ལས། དོན་ལ་སམྦྷ་ཊ་དང་སྲས་དོན་མ་
སོགས་ཀྱི་དགོངས་པའི་བབས་སོ་གཅིག་ཁོ་ནར་སྣང་བས། ལུགས་འདི་ནི་
རྒྱུད་དང་གོང་མའི་དགོངས་བཅུད་དུ་གྲུབ་བོ་ཞེས་འགལ་སྤོངས་མཛད་ནས།
རང་ལུགས་ཀྱི་ཕྱག་ལེན་ལའང་ཐམས་ཅད་རྡོ་རྗེ་སེམས་དཔས་རྒྱས་འདེབས་ཁོ་
ན་མཛད་པ་ཡིན་ནོ། །
བརྒྱད་པ་བཟའ་བའི་དམ་ཚིག་ལ་དམིགས་བསལ་དགོས་མིན་ཐད།
ངོར་ཆེན་རྡོ་རྗེ་འཆང་ཆེན་པོའི་ཚོགས་ཀྱི་འཁོར་ལོའི་ཡི་གེ་ཀུན་བཟང་རྣམ་
རོལ་དང་གསང་བ་ཀུན་རྒྱན་ལས། རྣལ་འབྱོར་པས་བྱ་བའི་ཚོགས་འཁོར་
མཚན་ཉིད་པ་དང་། རབ་བྱུང་གི་བྱ་བའི་ཚོགས་འཁོར་རྗེས་མཐུན་པ་གཉིས་
སོགས་ཀྱི་རྣམ་གཞག་མཛད་ནས་རང་ལུགས་ལ་ཕྱི་མ་རྗེས་མཐུན་པའི་ལུགས་



36
གནས་མཆོག་ས་སྐྱ།
བཞིན་མཛད་པའི་ཕྱག་ལེན་ཡོད་པ་ལ་དགོངས་ནས། རྫོང་ལུགས་པ་རྣམས་
ཀྱིས། དེ་ལྟར་ན་ཁྱེད་ཅག་ལ་ཁྱད་པར་གྱི་བཟའ་བའི་དམ་ཚིག་མེད་པར་གྱུར་
ཏེ། ཚོགས་ཀྱི་འཁོར་ལོ་མཚན་ཉིད་པ་མེད་པའི་ཕྱིར། དེར་མ་ཟད་ཁྱོད་ཅག་
གི་རབ་བྱུང་གིས་བྱ་བའི་ཚོགས་འཁོར་རྗེས་མཐུན་པ་ཞེས་པ་དེ་རྗེ་བཙུན་གོང་
མ་གང་གིའང་དགོངས་པ་མ་ཡིན་པར་གྱུར་ཏེ། རྗེ་བཙུན་གྱིས་དཔའ་བོའི་
སྟོན་མོ་ལ་སོགས་པའི་ཚོགས་ཀྱི་འཁོར་ལོའི་དབྱེ་བ་གསུངས་པ་རྣམས་ཚོགས་
འཁོར་མཚན་ཉིད་པར་ཞལ་གྱིས་བཞེས་པ་གང་ཞིག་ས་པཎ་ཡང་དེ་ལྟར་བཞེས་
དགོས་པའི་ཕྱིར་ཞེས་སོགས་ཀྱི་སྐྱོན་མང་པོ་བརྗོད་པར་མཛད་ནས། རང་
ལུགས་རྗེ་བཙུན་གྱིས་དཔའ་བོའི་སྟོན་མོ་ལ་སོགས་པའི་དབྱེ་བ་མཛད་པ་རྣམས་
ཚོགས་འཁོར་མཚན་ཉིད་པར་ཁས་ལེན་ཞིང་། དེའི་ཚེ་ཚིམ་པ་དྲུག་ལྡན་ཡང་
ཤེས་རབ་ཡེ་ཤེས་ཀྱི་དབང་ལ་ཡེ་ཤེས་ཀྱི་ཕྱག་རྒྱ་བསྟེན་པས་དབང་མཚན་ཉིད་
པར་འགྱུར་བ་བཞིན། འདིར་ཡང་ཡེ་ཤེས་ཀྱི་ཕྱག་རྒྱས་ཚིམ་པ་དྲུག་ལྡན་དུ་བྱ་
ནུས་པ་རྒྱུ་མཚན་རྣམ་པ་ཀུན་ཏུ་མཚུངས་པར་དགོངས་ནས་རང་ལུགས་ཀྱི་ཕྱག་
ལེན་ལའང་དེ་བཞིན་དུ་མཛད་ཀྱིན་ཡོད་པར་མངོན་ནོ། ། འོན་ཀྱང་ངོར་
ལུགས་པ་རྣམས་ཀྱིས་རྗེ་བཙུན་གྱིས་དཔའ་བོའི་སྟོན་མོ་ལ་སོགས་པའི་ཚོགས་ཀྱི་
འཁོར་ལོའི་དབྱེ་བ་གསུངས་པ་རྣམས་ཚོགས་འཁོར་མཚན་ཉིད་པར་མི་རུང་སྟེ།
རྗེ་བཙུན་ཉིད་ཀྱིས་ཚོགས་འཁོར་མཚན་ཉིད་པར་དཔའ་བོ་དཔའ་མོ་གཉིས་
འདུས་ངེས་པར་དགོས་པར་གསུངས་པའི་ཕྱིར། དེས་ན་ཁོ་བོ་ཅག་གིས་བྱ་
བའི་རབ་བྱུང་གི་ཚོགས་འཁོར་རྗེས་མཐུན་པ་ཞེས་པ་འདི་ནི་རྗེ་བཙུན་གྱིས་
དགོངས་པ་བཞིན་ས་པཎ་གྱིས་ཕྱག་ལེན་ལ་བསྟར་བའི་དཔའ་བོའི་སྟོན་མོ་ཞེས་



ས་སྐྱའི་བསྟན་འཛིན་ངོར་རྫོང་ཚར་གསུམ། 37 །
པའི་དགོངས་པ་འཁྲུལ་མེད་ཡིན་པས་དེ་ཙམ་གྱིས་ཁྱད་པར་གྱི་བཟའ་བའི་དམ་
ཚིག་གི་གོ་མི་ཆོད་ཅིང་། ཤ་ཆང་ལ་སོགས་པ་མ་བསྟེན་པས་རྩ་བའི་ལྟུང་བ་
ཅན་དུ་འགྱུར་ན། འཇམ་མགོན་ས་པཎ་དང་འཕགས་པ་ཀླུ་སྒྲུབ་སོགས་ཀྱང་
རྩ་ལྟུང་ཅན་དུ་འགྱུར་བའི་ཉེས་པ་ལྡོག་ཏུ་མེད་པས་ན། ལུགས་འདི་ནི་དགག་
བྱ་དང་དགོས་པའི་རྣམ་གཞག་ཕྱིན་ཅི་མ་ལོག་པའི་གོང་མའི་དགོངས་པ་ཕུལ་
དུ་བྱུང་བ་ཡིན་ནོ་ཞེས་འགལ་སྤོངས་མཛད་ནས། རང་ལུགས་ཀྱི་ཕྱག་ལེན་
ལའང་དེ་ཁོ་ན་བཞིན་ཐེབས་པར་མཛད་པ་ཡིན་ནོ། །
དགུ་པ་གདན་གྱི་དག་པ་སོགས་གོང་མའི་བཀའ་ཡིན་མིན་གྱི་ཁྱད་པར་
ཐད། ངོར་ལུགས་པ་རྣམས་ཀྱིས་རྗེ་བཙུན་གྱི་རྡོར་དྲིལ་གྱི་དེ་ཉིད་སྟོན་པའི་ཡི་
གེར་གྲགས་པ་སོགས་འགའ་ཞིག་གོང་མའི་བཀའ་མ་ཡིན་པར་བཞེད་པ་ལ་
དགོངས་ནས། རྫོང་ལུགས་པ་རྣམས་ཀྱིས། བླ་མ་ས་ཆེན་གྱི་གདན་གྱི་དག་པ་
སྟོན་པའི་ཡི་གེ་དང་སློབ་དཔོན་རྩེ་མོའི་གཞལ་ཡས་ཁང་གི་ཡི་གེ རྗེ་བཙུན་གྱི་
རྡོར་དྲིལ་གྱི་དེ་ཉིད་སྟོན་པའི་ཡི་གེ་དང་དབང་པོ་རབ་འབྲིང་གསུམ་གྱིས་དཀྲི་
བའི་གཞུང་ ཤིང་། ས་པཎ་གྱི་དབང་པོ་རབ་འབྲིང་གསུམ་གྱིས་དཀྲི་བའི་
གཞུང་ཤིང་རྣམས་ངོར་ལུགས་ཀྱི་ཡིག་ཆ་དང་མི་མཐུན་པའི་དབང་གིས་རང་
ལུགས་ལ་གནོད་ཀྱི་དོགས་ནས། ཧ་ཤང་གིས་དགོངས་པ་ངེས་འགྲེལ་གྱི་མདོ་
སྡེ་བལྟས་པ་ལྟར་ཡིག་ཆ་དེ་དག་གོང་མའི་བཀའ་མ་ཡིན་ནོ་ཞེས་དགག་ཅིང་
སྤོང་བར་བྱེད་དོ་ཞེས་སྐྱོན་བརྗོད་མཛད་ནས། སྒྲུབ་བྱེད་འགའ་ཞིག་དང་
བཅས་རང་ལུགས་ལ་ དེ་ དག་གོང་མའི་བཀའ་ ཡང་ དག་ ཡིན་ པར་ བཞེད་
དོ། ། འོན་ཀྱང་ངོར་ལུགས་པ་རྣམས་ཀྱིས་བླ་མ་ས་ཆེན་གྱི་གདན་གྱི་དག་པ་



-38
གནས་མཆོག་ས་སྐྱ།
སྟོན་པའི་ཡི་གེ་ནི་བཀའ་མ་ཡིན་པར་འདོད་མཁན་ངོར་ལུགས་པ་སུའང་མ་
བྱུང་བས་གཞི་མེད་པ་ལ་སྐུར་པ་བཏབ་པར་མ་ཟད། སློབ་དཔོན་རྩེ་མོའི་
གཞལ་ཡས་ཁང་གི་ཡི་གེ་ནི་སྒོ་རུམ་དཔེ་ཁང་ན་བླ་དཔེ་རྙིང་པ་ཡོད་པ་སོགས་
ཁོང་ཅག་གི་སྒྲུབ་བྱེད་ཉེ་ཚེ་བ་དེ་ཙམ་གྱིས་སློབ་དཔོན་གྱི་བཀའ་ཡིན་པར་མི་
གྲུབཀྱང་། ཆོས་རྗེ་ཁུ་དབོན་གྱི་སློབ་མ་ཞང་བྱ་རུ་བས་མཛད་པ་ཙམ་ཞིག་
ཡིན་ཤས་ཆེ་ཞིང་། རྗེ་བཙུན་གྱི་རྡོར་དྲིལ་གྱི་དེ་ཉིད་སྟོན་པའི་ཡི་གེ་དེ་ནི།
སྤྱིར་ན་རྗེ་བཙུན་གྱི་གསུང་ཡིན་ངེས་ཀྱི་ཡིག་ཆ་དང་མི་མཐུན་པའི་ཚིག་འགའ་
རེ་སྣང་བ་དང་། ཁྱད་པར་རྗེ་བཙུན་གྱི་དངོས་སློབ་དཔྱིལ་སྒོམ་ཚུལ་ཁྲིམས་
རྒྱལ་མཚན་གྱིས་རྗེ་བཙུན་གྱི་གསུང་བསྐྱར་བ་ལས། རྡོར་དྲིལ་གྱི་དེ་ཉིད་སྟོན་
པའི་ཡི་གེ་ཞིག་བྱ་བར་འདོད་པ་ཡིན་ཀྱང་མ་གྲུབ་ཞེས་གསུངས་པར་དངོས་སུ་
བཤད་འདུག་པས་ན། རྗེ་བཙུན་གྱི་དངོས་སློབ་དེ་ཉིད་རྗེ་བཙུན་གྱི་གསུང་ལ་
རྒྱུས་ཆེ་བར་དགོས་པས་སྒྲུབ་བྱེད་གཞན་མི་དགོས་ལ། རྗེ་བཙུན་གྱི་དབང་པོ་
རབ་འབྲིང་གསུམ་གྱིས་དཀྲི་བའི་གཞུང་ཤིང་ཤིག་ཡོད་པར་ཁས་ལེན་ཀྱང་ཁྱེད་
རྣམས་ཀྱིས་འདོད་པའི་དཔེ་དེ་ལྟར་ནི་ནོར་བའི་ཚོགས་ཧ་ཅང་མང་བའི་ཕྱིར་
ཁས་མི་ལེན་ཞིང་། ས་པཎ་གྱི་མཛད་པར་གྲགས་པའི་དབང་པོ་རབ་འབྲིང་
གསུམ་གྱིས་དཀྲི་བའི་ཚུལ་ལའང་། ས་པཎ་གྱི་གསུང་ཡིན་ངེས་འགལ་བའི་
ཚིག་འབྲུ་འགའ་རེ་སྣང་བས་མཐའ་གཅིག་ཏུ་མི་བཟུང་བར་དཔྱད་གཞིར་བྱེད་
དོ་ཞེས་དོན་གྱིས་བཞེད་ཚུལ་ཅུང་ཟད་མི་འདྲ་བའི་རང་ལུགས་འཇོག་པར་
མཛད་དོ། ། དེ་ལྟར་དཔལ་ལྡན་ས་སྐྱ་པའི་བསྟན་འཛིན་ཆེན་པོ་ངོར་རྫོང་
རྣམ་གཉིས་དོན་དམ་ལྟ་བའི་གནད་ལ་དགོངས་པ་མི་མཐུན་པ་ཅུང་ཟད་ཀྱང་



39
，
-
ས་སྐྱའི་བསྟན་འཛིན་ངོར་རྫོང་ཚར་གསུམ། །
མེད་མོད། ཀུན་རྫོབ་ཕྱག་ལེན་གྱི་རྣམ་གཞག་འགའ་ཞིག་དང་། ཁྱད་པར་
དབང་གི་གནས་སྐབས་ལ་བཞེད་ཚུལ་མི་འདྲ་བར་སྣང་བ་འགའ་ཙམ་མཆིས་
པར། ངོར་རྫོང་གི་མཁས་གྲུབ་ཕན་ཚུན་དགག་བཞག་མི་ཉུང་བ་ཞིག་མཛད་
ཀྱང་། དོན་ལ་ནི་དགོས་པའི་དབང་གིས་ཕྱག་ལེན་ཡངས་ཕྱོགས་ནས་མཛད་
པ་དང་། དོགས་ཕྱོགས་ནས་མཛད་པའི་ཁྱད་པར་ཙམ་ལས། གཉིས་ཆར་
ཡང་རྗེ་བཙུན་གོང་མའི་དགོངས་པར་མ་སོང་བ་ནི་མེད་པར་སྙམ་ཞེས་འཇམ་
མགོན་ཨ་མྱེས་ཞབས་ཀུན་དགའ་བསོད་ནམས་ཀྱིས་གསུངས་ལ། ཁོ་བོ་ཅག་
ཀྱང་དེ་ཁོ་ན་བཞིན་སེམས་སོ། ། དེ་དག་གིས་ནི་བསྟན་འཛིན་ངོར་རྫོང་རྣམ་
གཉིས་ཀྱི་བཞེད་ཚུལ་མི་འདྲ་བའི་ཆ་རགས་པ་ཙམ་ཕན་ཚུན་དགག་བཞག་གི་
རྣམ་པའི་སྒོ་ནས་རྐང་གྲངས་ཙམ་ཞིག་བསྟན་ཟིན་ནོ། །
ད་ནི་གཉིས་པ་ཚོགས་སློབ་ཀྱི་ཁྱད་པར་བཤད་པ་ནི། འདིར་ངོར་རྫོང་
ཚར་གསུམ་གྱི་བཞེད་སྲོལ་བརྗོད་པའི་སྐབས་ཡིན་ཅིང་། དེ་ལས་ཀྱང་ཚར་
ལུགས་པའི་བཞེད་སྲོལ་གྱི་ཁྱད་པར་བཤད་པའི་སྐབས་ཡིན་པ་ལ་ཚོགས་སློབ་ཀྱི་
ཁྱད་པར་བརྗོད་པར་འབྲེལ་ཅི་ཞིག་ཡོད་སྙམ་ན། དེ་ལ་མཁས་པ་རྣམས་ཀྱི་སྤྱི་
ལུགས་ལ། སྤྱིར་ཕྱག་ལེན་ཕྲ་མོ་ནས་འཛིན་པ་གལ་ཆེ་བས་དོགས་ཕྱོགས་ནས་
འཛིན་པ་དང་། སྒོས་སུ་དགག་བྱ་དང་དགོས་པའི་རྣམ་གཞག་མ་འཕྱུག་པ་
གཅེས་པས་ཡངས་ཕྱོགས་ནས་འཛིན་པ། ཡང་སྒོས་ཐུན་མོང་བའི་གདུལ་བྱ་
ཐུན་མོང་བའི་ཕྱག་ལེན་གྱིས་དཀྲི་བ་དང་། ཐུན་མོང་མ་ཡིན་པའི་གདུལ་བྱ་
ཐུན་མོང་མ་ཡིན་པའི་ཕྱག་ལེན་གྱིས་དཀྲི་བར་མཛད་པ་ལྟར། རྗེ་བཙུན་གོང་
མ་རྣམ་ལྔ་ལ་སོགས་པའི་སྐུ་དུས་ནས་ཀྱང་འདི་ལྟ་བུའི་ཕྱག་ལེན་མ་ཚང་བ་མེད་



གནས་མཆོག་ས་སྐྱ།
པ་དང་ལྡན་མོད།
དེ་དག་སོ་སོར་དབྱེ་ནས་མཛད་པའི་སྲོལ་མེད་པ་ལ། དུས་ཕྱིས་དཔལ་
ལྡན་བླ་མ་དམ་པའི་སློབ་རྒྱུད་ཆེན་པོ་གཉིས་སུ་གྲགས་པའི་ཡ་གྱལ། རྫོང་
ལུགས་པ་རྣམས་ཀྱིས་སྤྱིར་དོགས་ཕྱོགས་ནས་འཛིན་པའི་ཕྱག་ལེན་གཙོ་བོར་
མཛད་པ་དང་། ངོར་ལུགས་པ་རྣམས་ཀྱིས་སྒོས་ཡངས་ཕྱོགས་ནས་འཛིན་
པའི་ཕྱག་ལེན་གཙོ་བོར་མཛད་པའི་དབང་གིས་དེ་ལྟར་རྒྱུད་པའི་སྲོལ་མི་འདྲ་
བ་གཉིས་སུ་གྱུར་པ་དང་། དེ་ལས་རིམ་གྱིས་མུས་ཆེན་སེམས་དཔའ་ཆེན་པོའི་
སློབ་རྒྱུད་རྣམས་ལས་ངོར་ལུགས་པ་རྣམས་ལའང་ཡང་སྒོས་ཐུན་མོང་བའི་
གདུལ་བྱ་ཐུན་མོང་བའི་ཕྱག་ལེན་ཚོགས་བཤད་ཀྱི་སྒོ་ནས་གཙོ་བོར་དཀྲི་བ་
དང་། ཐུན་མོང་མ་ཡིན་པའི་གདུལ་བྱ་ཐུན་མོང་མ་ཡིན་པའི་ཕྱག་ལེན་སློབ་
བཤད་ཀྱི་སྒོ་ནས་གཙོ་བོར་དཀྲི་བའི་ལུགས་གཉིས་བྱུང་ཞིང་། དེ་ལས་ཐུན་
མོང་མ་ཡིན་པའི་ཕྱག་ལེན་སློབ་བཤད་གཙོ་བོར་འཛིན་པ་རྣམས་ལ་ནི་ཚར་
ལུགས་པར་གྲགས་པས་ན། དེ་ལྟ་བུའི་སྐབས་དོན་ཚར་ལུགས་པའི་བཞེད་
སྲོལ་ཅུང་གསལ་ཙམ་རྟོགས་པར་བྱ་བའི་ཕྱིར་ཚོགས་སློབ་ཀྱི་ཁྱད་པར་སྟབས་
གཅིག་ཏུ་བཤད་པ་དོན་དང་ལྡན་པ་ཉིད་དུ་གྲུབ་བོ། ། དེ་ལ་གོང་དུའང་ཞུས་
པ་ལྟར་ངོར་རྫོང་ཚར་གསུམ་གྱི་མཁས་གྲུབ་བརྒྱུད་པར་བཅས་པ་མཐའ་དག་
ཀྱང་རྗེ་བཙུན་གོང་མ་རྣམ་ལྔ་སོགས་ཚད་མར་འཛིན་པའི་དམ་པ་ཤ་སྟག་ཡིན་
པས་དོན་དམ་ལྟ་བའི་གནད་ལ་དགོངས་པ་མི་མཐུན་པ་གང་ཡང་མེད་པ་
གཞིར་བཅས་མོད། ཀུན་རྫོབ་ཕྱག་ལེན་གྱི་རིམ་པ་འགའ་ཞིག་ལ་གདུལ་བྱའི་
ཁམས་དབང་གི་མོས་པ་སྣ་ཚོགས་པའི་དབང་གིས་ཅུང་ཟད་མི་མཐུན་པར་གྱུར་
།



ས་སྐྱའི་བསྟན་འཛིན་ངོར་རྫོང་ཚར་གསུམ།
པའི་ཐད་ངོར་རྫོང་གི་མཁས་གྲུབ་ཕན་ཚུན་དགག་བཞག་གི་རྣམ་པ་མང་དུ་
མཛད་སྲོལ་བྱུང་ཡང་། འདིར་ནི་ངོར་ལུགས་ནས་བརྒྱུད་པའི་ཐུན་མོང་དང་
ཐུན་མིན་གྱི་བཞེད་སྲོལ་ཙམ་ཡིན་པས་ངོར་ཆེན་དང་ཚར་ཆེན་ལ་སོགས་པའི་
ཕྱོགས་གཉིས་ཆར་གྱི་མཁས་གྲུབ་ཆེན་པོ་རྣམས་སྤྱི་ཁྱབ་ཏུ་ཚད་མར་བཟུང་བས་
ན། དགག་བཞག་གི་སྤྲོས་པ་མཛད་སྲོལ་ཕལ་ཆེར་མ་བྱུང་ངོ༌། ། དེ་ལྟ་བུའི་
ཚོགས་སློབ་ཀྱི་ཁྱད་པར་དངོས་བཤད་པ་ལ་སྤྱིར་ཚོགས་སློབ་ཀྱི་ཁྱད་པར་དང་།
བྱེ་བྲག་ལམ་འབྲས་ཚོགས་སློབ་ཀྱི་ཁྱད་པར་བཤད་པ་གཉིས་ལས། དང་པོ་
ལའང་གསང་འདུས་ སྒྲོན་ གསལ་ལས། འཆད་ པས་ ཉན་ པར་ འདོད་ པ་
ལ། ། དབྱེ་བ་ཡང་ནི་གཉིས་ཡོད་དེ། ། ཚོགས་ལ་བཤད་པར་བསྟན་པ་
དང་། ། གཉིས་པ་སློབ་མ་ལ་བཤད་པའོ། ཞེས་གསུངས་པ་ལྟར་གསང་
སྔགས་རྡོ་རྗེ་ཐེག་པའི་གདུལ་བྱ་སྤྱི་ཁྱབ་བམ་མང་དུ་ཚོགས་པའི་དབུས་སུ་ཐུན་
མོང་དུ་ཤོད་པའི་མན་ངག་དང་། ཚོགས་པའི་དབུས་སུ་བཤད་དུ་མི་རུང་བར་
ཐུན་མོང་མ་ཡིན་པའི་གདུལ་བྱ་སྐལ་བ་དང་ལྡན་པ་རེ་རེ་ཙམ་ལ་སྙན་རྒྱུད་ཀྱི་
ཚུལ་དུ་ཤོད་པའི་མན་ངག་གཉིས་ལས། དང་པོ་ནི་གསང་བ་འདུས་པ་ལས།
ཇི་བཞིན་སྒྲ་དང་དགོངས་མིན་དང་། ། དྲང་བའི་དོན་དུ་གང་གྱུར་དང་། །
ཡི་གེའི་དོན་དང་སྤྱི་ཡི་དོན། ། ཚོགས་ལ་བཤད་པ་ཡིན་པར་བརྗོད། ཞེས་
གསུངས་པ་ལྟར། སྒྲ་ཇི་བཞིན་པའི་བཤད་པ་དང་། དགོངས་པ་ཅན་མ་ཡིན་
པའི་བཤད་པ། དྲང་བའི་དོན་གྱི་བཤད་པ། ཡི་གེའི་དོན་གྱི་བཤད་པ། སྤྱི་
ཡི་དོན་གྱི་བཤད་པ་སྟེ་དེ་ལྟར་ལྔ་ཡི་སྒོ་ནས་སྟོན་པ་ནི་ཚོགས་བཤད་ཡིན་ཅིང་།
དེ་ཡང་སྒྲ་ཇི་བཞིན་པ་ནི། འཁོར་ལོ་སྡོམ་པ་ལས། གང་དག་ཐེ་ཚོམ་བསལ་



42
གནས་མཆོག་ས་སྐུ།
བའི་ཕྱིར། ། དེ་དང་མཐུན་པར་ཇི་བཞིན་བཤད། ཞེས་དང་། སྒྲོན་གསལ་
ལས། དཀྱིལ་འཁོར་སོགས་དང་ཆོག་ཞིབ་ལ། ། སྤྱོད་པ་ཇི་ལྟ་ཇི་ལྟར་
གསུངས། ། དོན་རྒྱས་བཤད་ པ་ གང་ ཡིན་པ། ། དེ་ནི་ཇི་ བཞིན་ སྒྲར་
གསུངས་པའོ། ཞེས་པ་ལྟར་དང༌། དགོངས་པ་ཅན་མ་ཡིན་པ་ནི། སྒྲོན་
གསལ་ལས། དབང་པོ་དམན་པའི་སེམས་ཅན་རྣམས། ། རྟོགས་ཕྱིར་མཆོག་
ཏུ་གསལ་བ་ཡིས། ། དེ་ཉིད་ངེས་པར་སྟོན་པ་ནི། ། དགོངས་པ་མིན་པའི་
བཤད་པའོ། ཞེས་དང་། འཁོར་ལོ་སྡོམ་པ་ལས། ཇི་བཞིན་བཤད་དེ་དེར་
བཟུང་བ། ། དགོངས་པ་མིན་པར་རབ་ཏུ་བསྒྲགས། ཞེས་པ་ལྟར་དང་།
དྲང་བའི་དོན་ནི། གདུལ་བྱ་དབང་པོ་དམན་པ་རྣམས་ལ་གནས་ལུགས་ཀྱི་
དོན་སོགས་ཇི་བཞིན་བརྗོད་ན་སྐྲག་པ་སྐྱེ་བའི་ཉེས་པ་སྤོང་བའི་ཆེད་དུ་རིམ་
གྱིས་ཁ་དྲང་བའི་ཐབས་ཚུལ་གཞན་སྟོན་པའི་སྒོ་ནས་དཀྲི་བའོ། ། ཡི་གེའི་
དོན་ནི། རྒྱ་སྐད་དང་བོད་སྐད་ཀྱི་ཐད་ཀའི་སྒྲ་བཤད་ཙམ་ལ་འཇོག་པ་དང་།
སྤྱི་ཡི་དོན་ནི། གསང་འདུས་ལས། བསྐྱེད་པའི་རིམ་དང་ལྡན་པ་དག་སྤྱི་ཡི་
དོན་དུ་ཡིན་པར་གསུངས། ཞེས་པ་ལྟར་རྫོགས་རིམ་ཐུན་མོང་མ་ཡིན་པའི་
ལམ་དང་མ་འབྲེལ་བའི་བསྐྱེད་རིམ་མན་ཆད་ཀྱི་བཤད་པ་ཙམ་གཙོ་བོར་བྱེད་
པའོ། གཉིས་པ་སློབ་བཤད་ནི། སྒྲོན་གསལ་ལས། ཇི་བཞིན་མིན་སྒྲ་ངེས་
དོན་དང་། ། དེ་བཞིན་དགོངས་ཏེ་བཤད་པ་དང་། ། སྦས་དང་མཐར་ཐུག་
པ་རྣམས་ནི། ། སློབ་མ་ལ་ནི་བཤད་པར་འདོད། ཅེས་གསུངས་པ་ལྟར། སྒྲ་
ཇི་བཞིན་མ་ཡིན་པའི་བཤད་པ། ངེས་དོན་གྱི་བཤད་པ། དགོངས་ཏེ་བཤད་
པ། སྦས་དོན་གྱི་བཤད་པ། མཐར་ཐུག་གི་བཤད་པ་སྟེ། དེ་ལྟ་བུའི་ཁྱད་



43
*། ༼r-
ས་སྐྱའི་བསྟན་འཛིན་ངོར་རྫོང་ཚར་གསུམ།
ཆོས་ལྔ་དང་ལྡན་པའི་སྒོ་ནས་བཤད་པ་ནི་སློབ་བཤད་ཀྱི་མན་ངག་ཡིན་ཅིང་།
དེ་ཡང་སྒྲ་ཇི་བཞིན་མ་ཡིན་པ་ནི། བདེ་མཆོག་འབུམ་པ་ལས། དེ་བཞིན་
གཤེགས་པའི་བརྡར་གྱུར་པ། ། མཁའ་འགྲོ་རྣམས་ཀྱི་གསང་ཚིག་བཤད།
ཞེས་གསུངས་པ་ལྟར་དང་། ངེས་དོན་ནི་ཐུན་མིན་གང་ཟག་དབང་རྣོན་ལ་
སྟོང་ཉིད་ ལ་ སོགས་ པའི་ ཟབ་ དོན་ ཐད་ ཀར་ སྟོན་ པ་ ལ་ འཇོག་ པ་ དང་།
དགོངས་ཏེ་བཤད་པ་ནི། དོན་ལ་གཞི་མེད་ལ་བདག་ཏུ་བཟུང་བའི་བདག་
འཛིན་འཁོར་བའི་ས་བོན་གསང་སྔགས་ཀྱི་ཐབས་ཁྱད་པར་ཅན་ལ་བརྟེན་ནས་
བཙན་ཐབས་སུ་སྦྱོང་ཞིང་གསད་པར་བྱའོ་ཞེས་སོགས་སུ་བསྟན་དོན་ཡིན་པ་ལ།
དགོས་པའི་དབང་གིས་ཐ་སྙད་དུ། ཁྱོད་ཀྱིས་སྲོག་ཆགས་གསད་པར་བྱ། །
མ་བྱིན་པར་ཡང་བླང་བར་བྱ། ། རྫུན་གྱི་ཚིག་ཀྱང་སྨྲ་བར་བྱ། ཞེས་སོགས་
ཀྱིས་བསྟན་པ་ལྟ་བུ་དང་། སྦས་པའི་དོན་ནི། ཐུན་མོང་བའི་གདུལ་བྱར་
མིང་ཙམ་ཡང་མ་བསྟན་པའི་རྩ་རླུང་ཐིག་ལེ་སོགས་ཀྱི་ཟབ་དོན་ལ་འཇོག་ཅིང་།
མཐར་ཐུག་ནི། ལྷན་ཅིག་སྐྱེས་པའི་དེ་ཁོ་ན་ཉིད་ལ་སོགས་པ་དང་འབྲེལ་བའི་
བཤད་པ་སྟེ། དེ་ལྟར་ཚོགས་སློབ་རེ་རེ་ལའང་ལྔ་ལྔའི་སྒོ་ནས་སོ་སོའི་ཁྱད་ཆོས་
རགས་པའི་རྐང་གྲངས་ཙམ་ཞིག་བསྟན་ཟིན་ནོ།
གཉིས་པ་བྱེ་བྲག་ལམ་འབྲས་ཚོགས་སློབ་ཀྱི་ཁྱད་པར་བཤད་པ་ནི། དེ་
ལ་སྤྱིར་ཚོགས་སློབ་གཉིས་པོ་ཐུན་མོང་དང་ཐུན་མིན་གྱི་གང་ཟག་གཉིས་ཀྱི་
དཀྲི་ཚུལ་ཡིན་པ་ལ་འགལ་བ་མེད་མོད། གང་ཟག་མཆོག་དམན་གཉིས་ཀྱི་
ལམ་རིམ་ཡིན་པའི་རྒྱུ་མཚན་དེ་ཉིད་ཀྱི་ཕྱིར་ན་ཟབ་ཁྱད་ཀྱི་མཆོག་དམན་
གནམ་ས་ལྟ་བུ་ཞིག་ཡོད་པ་སྨོས་མི་དགོས་པ་གཞིར་བཅས། སྔོན་འགྲོ་སྣང་བ་



44
གནས་མཆོག་ས་སྐྱ།
གསུམ་གྱི་སྐབས་སུའང་ཁྱད་པར་དུ་མ་ཡོད་ཅིང་། ལྷག་པར་དངོས་གཞི་རྒྱུད་
གསུམ་དང་དེ་ལས་ཀྱང་རྒྱུད་གཉིས་པའི་ནང་གསེས་ཟབ་མོ་རྫོགས་པའི་རིམ་པ་
མན་ཆད་ལ་ནི་གོང་དུ་སྤྱིར་ཚོགས་སློབ་ཀྱི་ཁྱད་པར་བརྗོད་པའི་སྐབས་སུ་རྐང་
གྲངས་ཙམ་ཞིག་སྨྲས་པ་ལྟར། མན་ངག་གི་གནད་འགག་རེ་རེ་བཞིན། ཇི་
བཞིན་མིན་སྒྲ་ངེས་དོན་དང་། ། དེ་བཞིན་དགོངས་ཏེ་བཤད་པ་དང་། །
སྦས་དང་མཐར་ཐུག་པ་རྣམས་ནི། ། སློབ་མ་ལ་ནི་བཤད་པར་འདོད། །
ཅེས་སློབ་བཤད་ཀྱི་ཁྱད་པར་ཆོས་ལྔ་ཡིས་བརྒྱན་པའི་སྒོ་ནས་སྟོན་པ་སོགས་བླ་
མའི་མན་ངག་ཁོ་ན་ལ་བརྟེན་ནས་ཞིབ་པར་བཤད་པར་བྱ་བའི་ཁྱད་ཆོས་
བསམ་གྱིས་མི་ཁྱབ་མོད། འདིར་ནི་ཚོགས་སློབ་ཀྱི་ཁྱད་པར་རགས་པའམ་སྤྱི་
ཙམ་པ་ཞིག་མདོར་བསྡུས་ནས་བཤད་པའི་དབང་དུ་བཏང་ནས། སྔོན་འགྲོ་
སྣང་བ་གསུམ་གྱི་སྐབས་ཀྱི་ཁྱད་ཆོས་གཉིས་དང་། དངོས་གཞི་རྒྱུད་གསུམ་གྱི་
སྐབས་ཀྱི་ཁྱད་ཆོས་གཉིས་ཙམ་ཞིག་གིས་འཐུས་པར་བྱས་ནས་བརྗོད་ན།
དང་པོ་སྔོན་འགྲོའི་སྔོན་འགྲོ་སྐྱབས་འགྲོའི་སྐབས་སུ་ཚོགས་བཤད་པ་
རྣམས་ཀྱིས་ནི། སྣང་གསུམ་ཕར་ཕྱིན་དང་ཐུན་མོང་བའི་ལམ་ཡིན་པ་རྒྱུ་
མཚན་དུ་བྱས་ནས། སྐྱབས་ཡུལ་གྱི་རྣམ་པ་མངོན་སུམ་དུ་གསལ་མི་འདེབས་
པར། སངས་རྒྱས་ནི་སྤངས་རྟོགས་མཐར་ཕྱིན། ཆོས་ནི་ལམ་དང་འགོག་
པས་བསྡུས་པ་ཞེས་སོགས་ཙམ་དང་། །
ཡང་འགའ་ཞིག་སངས་རྒྱས་ཐུབ་པའི་དབང་པོའི་རྣམ་པ་ཅན་སོགས་
བསྒོམ་པ་དང་སྐྱབས་འགྲོའང་གསུམ་སྐོར་དུ་བྱ་བ་ཡིན་མོད། སློབ་བཤད་
པའམ་ཚར་ལུགས་པ་རྣམས་ཀྱིས་ནི། སྣང་གསུམ་ཐུན་མོང་བའི་ལམ་ཡིན་



-
--
ས་སྐྱའི་བསྟན་འཛིན་ངོར་རྫོང་ཚར་གསུམ། 45་
པའི་རྒྱུ་མཚན་དེ་ཉིད་ཀྱི་ཕྱིར་ན་ཕར་ཕྱིན་རང་རྐང་གི་ལུགས་ཁོ་ན་བྱ་མི་རུང་
བར་དགོངས་ནས་བླ་མ་སངས་རྒྱས་རྡོ་རྗེ་འཆང་སྐུ་མདོག་སྟོན་ཀའི་ནམ་མཁའ་
ལྟར་སྔོ་ཞིང་དྭངས་པ་ཞེས་སོགས་དང་། ཆོས་གསུང་རབ་པུ་ཏིའི་རྣམ་པ་བྲག་
རི་བརྩེགས་པ་ལྟ་བུ་སོགས་རྣམ་པ་མངོན་སུམ་དུ་གསལ་བཏབ་པ་ཙམ་དུ་མ་
ཟད་རྡོ་རྗེ་འཆང་དང་ཀྱེ་རྡོར་ལྷ་དགུ་ལ་ སོགས་པའི་རྣམ་པར་ཡང་གསལ་
འདེབ་པ་དང་། སྐྱབས་འགྲོའང་ངེས་པར་བཞི་སྐོར་ཁོ་ན་མཛད་པ་ཡིན་
ནོ། །
གཉིས་པ་སྔོན་འགྲོའི་དངོས་གཞི་སྣང་བ་གསུམ་གྱི་དང་པོ་བློ་ལྡོག་རྣམ་
བཞིའི་སྐབས་དང་ཁྱད་པར་རིགས་དྲུག་གི་སྡུག་བསྔལ་བསམ་པའི་ སྐབས་
ཚོགས་བཤད་པ་རྣམས་ཀྱིས་ནི། ཐུན་མོང་བའི་གདུལ་བྱ་རྣམས་ཀྱིས་དེ་ཙམ་
ལས་དོན་དུ་མི་གཉེར་བར་དགོངས་ནས་རིགས་དྲུག་གི་སྡུག་བསྔལ་སོགས་ལ་གོ་
ཡུལ་གྱི་ངེས་པ་འདྲེན་པ་ཙམ་ལས་མི་མཛད་མོད། སློབ་བཤད་པ་རྣམས་ཀྱིས་
ནི། རྗེ་བཙུན་ཆེན་པོས། འཁོར་བ་ལ་ཞེན་ན་ངེས་འབྱུང་མིན་ཞེས་དང་།
སྐྱེ་བོ་དག་ལ་སྐྱོ་བ་བསྒོམ་བྱ་སྟེ། ། འདི་ཡི་དབེན་པ་ཐོབ་ཅིང་ལོག་འཚོ་སྤོང་།
ཞེས་སོགས་མང་དུ་གསུངས་པ་ལྟར། རིགས་དྲུག་གི་གནས་གང་དུ་སྐྱེས་ཀྱང་
འཁོར་བ་ལས་མ་འདས་ཤིང་། དེ་ནི་སྡུག་བསྔལ་གསུམ་གྱི་རང་བཞིན་ཅན་ཁོ་
ནར་ཟད་མོད། སོ་སྐྱེ་མ་རིག་པས་མིག་ལྡོང་བ་རྣམས་འཆིང་བྱེད་ཀྱི་གཙོ་བོ་
དང་། ལམ་གྱི་གེགས་ཆེ་ཤོས་སུ་འགྱུར་བར་དགོངས་ནས། རིགས་དྲུག་གི་
སྡུག་བསྔལ་རང་གི་རྒྱུད་ཐོག་ལ་བླངས་ནས་བསྒོམ་པའི་སྟོབས་ཀྱིས་སྡུག་བསྔལ་
གྱི་གནས་སྦྱོང་ལུས་སེམས་ལ་ཆེད་གནད་དུ་བསྣུན་པར་མཛད་པའི་ཉམས་ཁྲིད་



46
གནས་མཆོག་ས་སྐྱ།
དུ་བསྟར་བ་ཡིན་ནོ། །
གསུམ་པ་དངོས་གཞིའི་དངོས་གཞི་རྒྱུད་གསུམ་གྱི་དང་པོ་ཀུན་གཞི་རྒྱུ་
རྒྱུད་ལ་འཁོར་འདས་དབྱེར་མེད་ཀྱི་ལྟ་བ་བསྒོམ་པའི་སྐབས། ཚོགས་བཤད་
པརྣམས་ཀྱིས་ཟབ་དོན་སྙིང་པོ་དོན་དུ་མི་གཉེར་བའི་གང་ཟག་ཐུན་མོང་བ་
རྣམས་ལ་དེ་ཙམ་གྱིས་མི་ཆོག་པ་མེད་པར་དགོངས་ནས། ལྷན་ཅིག་སྐྱེས་པའི་
ཆོས་གསུམ་གྱི་སྒོ་ནས་མདོར་བསྟན་པ་དང་རྒྱུད་གསུམ་གྱིས་སྒོ་ནས་ཤིན་ཏུ་
རྒྱས་པར་བཤད་པའི་སྐབས་གཉིས་ལ་ཉམས་ཁྲིད་མི་མཛད་པར་བཤད་པའི་
མཐའ་གང་ཆོད་ཀྱིས་སྒྲོ་འདོགས་གཅད་དེ། ཉམས་སུ་བླང་བའི་གནད་གསུམ་
གྱི་སྒོ་ནས་རྒྱས་པར་བཤད་པའི་ས་བཅད་ཁོ་ནར་ཉམས་ཁྲིད་ཙམ་མཛད་པ་
ཡིན་ཅིང་དེའང་ཐུན་མོང་བའི་གང་ཟག་རྣམས་ཀྱིས་ལྟ་བ་སྟོན་པའི་སྐབས་
འདིར་སྒྲོ་འདོགས་གཅོད་རྒྱུ་ཁོ་ན་གཙོ་བོར་སེམས་པ་ལས། འོག་ནས་འབྱུང་
བའི་བསྐྱེད་རྫོགས་ཀྱི་ཟབ་དོན་མ་ལུས་པ་ལྟ་བའི་ཉམས་འོག་ཏུ་ཆུད་དགོས་
པའི་གནད་འགག་གཙོ་བོ་ཐད་ཀར་མི་གོ་བས་ན། གང་ཟག་འདི་རིགས་ལ་ལྟ་
བ་རྟོགས་བྱེད་ཀྱི་ཐབས་མཆོག་ཏུ་གྱུར་བ་བླ་མའི་རྣལ་འབྱོར་ཡང་དེ་ཙམ་གལ་
མི་ཆེ་བར་དགོངས་པ་ཡིན་ནོ། གང་ལྟར་ལྟ་བ་སྟོན་པའི་སྔོན་དུ་ཚར་གསུམ་
ཁུག་པའི་བྱིན་རླབས་ངེས་པར་མཛད་པའི་ཕྱག་ལེན་ཡང་མེད་དོ། འོན་ཀྱང་
སློབ་བཤད་པ་རྣམས་ཀྱིས་ནི། རྗེ་བཙུན་གྱིས། དབང་ཐོབ་ཅིང་དམ་ཚིག་
དང་ལྡན་པའི་གང་ཟག་དེས་བསྐྱེད་རྫོགས་ཀྱི་ཟབ་གནད་མ་བསྒོམ་པའི་སྔོན་དེ་
ནས། ལྟ་བ་དག་ལ་བློ་སྦྱོང་ངོ་ཞེས་འོག་གི་ཟབ་གནད་རྣམས་ལྟ་བའི་ཉམས་
འོག་ཏུ་ཆུད་དགོས་པ་ཆེད་དུ་དགོངས་ནས་བསྐྱེད་རྫོགས་ཀྱི་སྔོན་དུ་ལྟ་བ་



ས་སྐྱའི་བསྟན་འཛིན་ངོར་རྫོང་ཚར་གསུམ། 47 །
གསུངས་པ་དང་། དེའང་སྒྲོ་འདོགས་གཅོད་པ་ཙམ་གྱིས་གོ་མི་ཆོད་པར་
སེམས་ཀྱི་གནས་ལུགས་རྟོགས་པའི་ལྟ་བ་ལ་མྱོང་བ་མ་ཐོན་གྱི་བར་དུ་བསྒོམས་
དགོས་པར་དགོངས་ནས་ཆེད་དུ། བློ་སྦྱོང་ངོ༌། ཞེས་གསུངས་པ་དེས་ན་
སྐབས་འདིར་ལྟ་བ་ལ་མྱོང་བ་མ་ཐོན་གྱི་བར་དུ་བསྒོམས་དགོས་པར་གནད་ཀྱི་
དམ་པ་ཡིན་ནོ་ཞེས་གསུངས་ཏེ་ལྷན་ཅིག་སྐྱེས་པའི་ཆོས་གསུམ་གྱི་སྒོ་ནས་
མདོར་བསྟན་པ་སོགས་གསུམ་ཆར་ལ་ཉམས་ཁྲིད་ཁོ་ན་མཛད་ཅིང་། སྐབས་
འདིའི་ས་བཅད་ལའང་ལྷན་ཅིག་སྐྱེས་པའི་ཆོས་གསུམ་གྱིས་སེམས་ཐག་གཅད་
པ་ཉམས་སུ་བླང་བའི་གནད་གསུམ་གྱིས་བརྟན་ཅིང་བོགས་དབྱུང་བ། རྒྱུད་
གསུམ་གྱིས་ཤིན་ཏུ་མཐར་ཐུག་པར་བྱེད་པ་ཞེས་སོགས་སུ་བསྒྱུར་བར་མཛད་པ་
དང་། ལྟ་བ་ལ་མྱོང་བ་ཐོན་པ་ཞིག་དགོས་པར། ལམ་ཟབ་བླ་མའི་རྣལ་
འབྱོར་ཤིན་ཏུ་གལ་ཆེ་བར་དགོངས་ནས་ལྟ་བ་སྟོན་པའི་སྔོན་དུ་ཚར་གསུམ་
ཁུག་པའི་བྱིན་རླབས་ཀྱང་ངེས་པར་གནང་བ་ཡིན་ནོ། །
བཞི་པ་དངོས་གཞིའི་དངོས་གཞི་རྒྱུད་གསུམ་གྱི་བར་པ་ལུས་ཐབས་
རྒྱུད་ལ་དབང་བཞི་དང་རྗེས་སུ་འབྲེལ་བའི་ལམ་བསྒོམ་པའི་གནས་སྐབས་
སུའང་ཚོགས་བཤད་པ་རྣམས་ཀྱིས། ཐུན་མོང་བའི་གང་ཟག་གིས་དེ་ཙམ་
ལས་དོན་དུ་མི་གཉེར་བར་དགོངས་ནས། དབང་བཞི་རེ་རེ་བཞིན་ལམ། ལྟ་
བ། གྲུབ་མཐའ། འདའ་ཀ་མ། བར་དོ་བཅས་ལྔ་ལྔ་ཙམ་གྱིས་ཆོག་པར་
མཛད་ཅིང་། དེ་དག་ཀྱང་གཙོ་ཆེར་གླེགས་བམ་གྱི་ལུང་ཙམ་ལ་ལྟོས་པ་ལས།
དམིགས་ཁྲིད་དུ་དཀར་ནས་སྦྱོང་བའི་ཕྱག་ལེན་མི་མཛད་ལ། བསྐྱེད་རིམ་ལ་
སོགས་པའི་ལམ་བསྒོམ་པ་ལས་བྱུང་བའི་ཉམས་གང་རུང་ཞིག་གི་སྣེ་ཟིན་ན།



--
གནས་མཆོག་ས་སྐྱ།
དེར་རྣལ་འབྱོར་པ་དང་བདེ་བ་ཅུང་ཟད་སྐྱེས་པའི་རྣལ་འབྱོར་པ་སོགས་སུ་ན་
འཕར་བ་ཡིན་ཅིང་། ངོ་བོ་ཉིད་གསུམ་ལ་སོགས་ལྟ་བ་སྐྱོང་ཚུལ་གྱི་ཐད་ལའང་
ལྟ་བ་དང་བསྲེས་ནས་སྐྱོང་བའི་མན་ངག་གི་གནད་ཟབ་མོ་རྣམས་ཆེར་མི་སྟོན་
མོད། སློབ་བཤད་པ་རྣམས་ཀྱིས་ནི་དབང་བཞི་པོ་རེ་རེ་ལའང་ལམ་དང་།
ལྟ་བ། གྲུབ་མཐའ། འདའ་ཀ་མ། བར་དོ། རྨི་ལམ། སྒྱུ་ལུས་ཏེ་བདུན་
བདུན་ནམ་ཕྱི་མ་གཉིས་གཅིག་ཏུ་རྩིས་པའི་དྲུག་དྲུག་གི་སྒོ་ནས་སྟོན་པར་
མཛད་པ་ཡིན་ཏེ། དེའང་འཇིག་རྟེན་པའི་ལམ་ལ་སོགས་པར་བསྐྱེད་རིམ་ལ་
སོགས་པའི་ལམ་གྱིས་ལྟ་བ་ངོ་བོ་ཉིད་གསུམ་ལ་སོགས་པ་ལམ་དུ་བྱས་པས།
འཇིག་རྟེན་ལས་འདས་པའི་ལམ་ལ་གྲུབ་མཐའ་འཁོར་འདས་དབྱེར་མེད་ལ་
སོགས་པ་སྙོགས་ནས་གྲོལ་བར་གྱུར་ལ། གལ་ཏེ་དབང་པོ་དང་བརྩོན་འགྲུས་
ཞན་པས་ཚེ་འདིར་གྲུབ་མཐའ་སྙོགས་པར་མ་ནུས་ན། དེས་འདའ་ཀ་མ་
བསྒོམ་དགོས་པ་དང༌། དེའང་ཇི་ལྟ་བ་བཞིན་མ་བྱུང་ན་བར་དོའི་གདམས་
ངག་ཉམས་སུ་ལེན་དགོས་ཤིང་། དེ་ཉམས་འོག་ཏུ་ཆུད་མིན་ཚོད་འཛིན་པར་
རྨི་ལམ་སྦྱོང་དགོས་ལ། དེ་ལ་ཉིན་པར་སྒྱུ་ལུས་སྦྱོང་དགོས་པའི་ཕྱིར་རོ། །
དེར་མ་ཟད་བསྐྱེད་རིམ་ལ་སོགས་པའི་ལམ་བསྒོམ་པ་ལས་བྱུང་བའི་ཉམས་གང་
རུང་ཞིག་སྐྱེས་པ་ཙམ་གྱིས་གང་ཟག་གཉིས་པ་ལ་སོགས་པར་ན་མི་འཕོ་ཞིང་།
ཨ་ལི་ཀ་ལི་ལ་ལྟོས་པའི་མངོན་བྱང་སོགས་ལའང་དབྲི་བ་མེད་པར་དེ་དག་ངེས་
པར་ཉམས་སྐྱོན་མེད་ཁོ་ན་ལ་ལྟོས་དགོས་པ་དང་། ངོ་བོ་ཉིད་གསུམ་ལ་སོགས་
པའི་ལྟ་བ་སྐྱོང་ཚུལ་ཡང་། རྗེ་བཙུན་གྱིས། ཉམས་མྱོང་སྐྱེས་ནས་ལྟ་བ་དག་
དང་བསྲེ། ཞེས་གསུངས་པ་ལྟར། ལྟ་བ་བསྲེས་ནས་སྐྱོང་བའི་མན་ངག་ཟབ་



ས་སྐྱའི་བསྟན་འཛིན་ངོར་རྫོང་ཚར་གསུམ།
མོ་རྣམས་ཇི་ལྟ་བ་བཞིན་ཕྱག་ལེན་ལ་བསྟར་བར་མཛད་པ་ཡིན་ནོ། ། དེ་དག་
གིས་ནི་སློབ་བཤད་པའམ་ཚར་ལུགས་པའི་བཞེད་སྲོལ་རགས་ཙམ་རྟོགས་པའི་
ཆེད། ཚོགས་སློབ་ཀྱི་ཁྱད་པར་མདོ་ཙམ་བཤད་ཟིན་པ་སྟེ། དཔལ་ལྡན་ས་སྐྱ་
པའི་བསྟན་འཛིན་ངོར་རྫོང་ཚར་གསུམ་གྱི་བཞེད་སྲོལ་མདོ་ཙམ་བརྗོད་པའི་
དངོས་གཞིའི་བརྗོད་དོན་མཐའ་དག་རེ་ཞིག་བསྟན་ཟིན་ནས། །
གསུམ་པ་ ཞར་བྱུང་མདོ་ཕྱོགས་ཀྱི་ཁྱད་ པར་ ཡོད་མེད་ རགས་ ཙམ་
དཔྱད་པ་ནི། དེ་ཡང་རྒྱ་གར་འཕགས་པའི་ཡུལ་ན་ནི་སྤྱིར་མདོ་སྔགས་གཉིས་
དང༌། དེ་ལས་མདོ་ཕྱོགས་ཀྱི་གྲུབ་མཐའ་སྨྲ་བ་བཞི། སྔགས་ཕྱོགས་ཀྱི་རྒྱུད་
སྡེ་ཆེན་པོ་བཞི་སོགས་རང་རྐང་གི་གྲུབ་མཐའ་ཁོ་ན་སོ་སོར་འཛིན་པའི་གང་
ཟག་མང་དུ་བྱུང་བར་མངོན་ནོ། ། བོད་གངས་ཅན་གྱི་ལྗོངས་སུ་ནི་སྐལ་ལྡན་
གཅིག་ཅར་བའི་གང་ཟག་འགའ་རེ་ཙམ་མ་གཏོགས། སངས་རྒྱས་ཀྱི་བསྟན་
པ་ལ་ཞུགས་ཚད་ཐམས་ཅད་མདོ་སྔགས་ཟུང་འབྲེལ་དུ་འཛིན་པ་ཁོ་ན་ཤས་ཆེ་
བས་ས་དགེ་བཀའ་རྙིང་གི་གྲུབ་མཐའ་ཆེན་པོ་བཞིའི་རྗེས་འཇུག་ཕལ་ཆེར་ནང་
མདོ་སྔགས་རང་རྐང་གི་གྲུབ་མཐའ་ཁོ་ན་སོ་སོར་འཛིན་པའི་གང་ཟག་མི་སྲིད་
པ་ཙམ་ཡིན་མོད། རང་རྐང་གི་གཞུང་ལུགས་ཀྱི་རྣམ་གཞག་ནི་མང་དུ་བྱུང་
ཞིང་། དེ་ལས་ས་སྐྱ་པའི་ལུགས་ཀྱི་ཐེག་ཆེན་ཕ་རོལ་དུ་ཕྱིན་པའི་གྲུབ་མཐའ་
རང་རྐང་གི་གཞུང་ལུགས་ཀྱི་རྣམ་གཞག་གསལ་ཞིང་རྒྱས་པར་སྟོན་པའི་བསྟན་
བཅོས་གཙོ་བོར་གྱུར་བ་ནི། འཇམ་མགོན་ས་སྐྱ་པཎྜི་ཏ་ཀུན་དགའ་རྒྱལ་
མཚན་དཔལ་བཟང་པོས་མཛད་པའི་ཐུབ་པའི་དགོངས་པ་རབ་ཏུ་གསལ་བའི་
བསྟན་བཅོས་ཆེན་པོ་དེ་ཉིད་དེ། དེའང་དེ་ཉིད་ཀྱི་དབུ་བརྗོད་དུ། རིགས་



SO
གནས་མཆོག་ས་སྐྱ།
དང་ཆོས་ལ་མོས་པ་དང་། ། དེ་བཞིན་དུ་ནི་སེམས་བསྐྱེད་དང་། ། སྦྱིན་ལ་
སོགས་པ་བསྒྲུབ་པ་དང༌། ། སེམས་ཅན་རྣམས་ཡོངས་སྨིན་བྱེད་དང་། །
སྐྱོན་མེད་པ་ལ་འཇུག་ཉིད་དང་། ། མི་གནས་མྱ་ངན་འདས་པ་དང་། ། བྱང་
ཆུབ་མཆོག་དང་སྟོན་པའོ། ། ཞེས་ཐེག་པ་ཆེན་པོ་མདོ་སྡེ་རྒྱན་གྱི་བསྡུས་དོན་
ཇི་ལྟ་བ་བཞིན་ལུངས་དྲངས་ཏེ། དེ་ཉིད་ཀྱི་དོན་གཏན་ལ་འབེབ་པར་མཛད་
པའི་གནས་སྐབས་སུ། ཐོག་མར་གཞི་ཡང་དག་པའི་རིགས་ལ་གནས་པ་ནས།
སྦྱོར་བ་སྐྱབས་འགྲོ་སེམས་བསྐྱེད། དངོས་གཞི་རང་དོན་དུ་ཕར་ཕྱིར་དྲུག་
དང་གཞན་དོན་དུ་བསྡུ་བའི་དངོས་པོ་བཞི་བསྒྲུབ་པ། དེ་ལ་བརྟེན་ནས་ས་
དང་ལམ་ཇི་ལྟར་བགྲོད་ཚུལ། དེ་ལས་འབྲས་བུ་སྐུ་གསུམ་མངོན་དུ་འགྱུར་
བའི་ཚུལ་རྣམས་རེ་རེ་བཞིན། མཚན་ཉིད་དང་ངོ་བོ། དབྱེ་བ། བསླབ་བྱ་
སོགས་ཀྱི་སྒོ་ནས་གསལ་ཞིང་རྒྱས་པར་སྟོན་པའི་ཕྱིར་རོ། ། དེ་ལྟ་བུའི་བསྟན་
བཅོས་ཆེན་པོ་དེ་ཉིད་ཀྱི་དགོངས་པ་རང་སྟོབས་ཀྱི་འགྲེལ་བའི་རྗེས་འཇུག་སྐྱེས་
ཆེན་དམ་པའི་ཚོགས་ཀྱང་སྤྱིར་ངོར་རྫོང་སོགས་ཀྱི་རྒྱུད་སྲོལ་གང་གིའང་ཁོངས་
སུ་མ་གཏོགས་པའི་མཁས་གྲུབ་གཡག་གཞོན་རྣམ་གཉིས་སོགས་གྲངས་ལས་
འདས་པ་དང་། ཁྱད་པར་ངོར་ལུགས་པའི་སློབ་རྒྱུད་དུ་གཏོགས་པ་གོ་ཤཱཀ་
རྣམ་གཉིས་སོགས་སྟག་སེང་ཁ་སྤྲོད་ལྟ་བུའི་མཁས་པ་མང་པོ་དང༌། རྫོང་
ལུགས་པའི་སློབ་རྒྱུད་དུ་བྱོན་པ་རོང་རྒྱན་རྣམ་གཉིས་སོགས་མཁས་ཆེན་ས་ཡིས་
མི་ཁྱོག་པ་ཙམ་དང་། ངོར་རྫོང་གཉིས་ཆར་གྱི་སློབ་རྒྱུད་དུ་བྱོན་པ་སྟག་ཚང་
པ་སོགས་ཡ་མེད་པའི་མཁས་པ་དུ་མ། ཚར་ལུགས་པའི་སློབ་རྒྱུད་དུ་བྱོན་པ་
ངག་ཀླུ་རྣམ་གཉིས་ལ་སོགས་པའི་མཁས་པ་གནམ་གྱི་འོག་མི་གཤོང་བ་ཙམ་
-
-



ས་སྐྱའི་བསྟན་འཛིན་ངོར་རྫོང་ཚར་གསུམ། 51 །
བྱོན་མོད། དེ་དག་ཐམས་ཅད་ཀྱང་དོན་དམ་ལྟ་བའི་གནད་ལ་བཞེད་པ་མི་
མཐུན་པ་ཅུང་ཟད་ཙམ་ཡང་མེད་པ་མ་ཟད། ཀུན་རྫོབ་ས་ལམ་གྱི་རྣམ་གཞག་
སོགས་ལའང་དོན་གྱི་བཞེད་ཚུལ་མི་མཐུན་པ་མ་བྱུང་བས། ངོར་རྫོང་ཚར་
གསུམ་གྱི་སློབ་རྒྱུད་རིམ་པར་བྱོན་པ་ཀུན་གྱིས་ཀྱང་དེ་དག་གི་དགོངས་འགྲེལ་
གྱི་བསྟན་བཅོས་མཐའ་དག་ལ་ཕྱོགས་མེད་དུ་སློབ་གཉེར་མཛད་བཞིན་ཡོད་པ་
དང་། དེ་ལས་ཀུན་མཁྱེན་མཁས་པའི་དབང་པོ་གོ་བོ་རབ་འབྱམས་པ་བསོད་
ནམས་སེང་གེའི་བཞེད་གཞུང་རྣམས་ནི། འཇམ་མགོན་ས་པཎ་ལ་སོགས་པའི་
རྗེ་བཙུན་གོང་མའི་དགོངས་པ་ཇི་ལྟ་བ་བཞིན་འགྲེལ་བ་ལ་འགྲན་པའི་ཟླ་
ཐམས་ཅད་དང་བྲལ་བའི་དགོངས་འགྲེལ་གྱི་བསྟན་བཅོས་ཚད་ཐུབ་ཏུ་བརྩིས་
ཏེ། དཔལ་ལྡན་ས་སྐྱ་པའི་ཆོས་གྲྭ་ཆེ་འབྲིང་ཀུན་གྱིས་གཞི་འཛིན་སའམ་
ཁུངས་གཏུགས་ས་གཙོ་བོར་མཛད་བཞིན་ཡོད་དོ། ། དེ་ལྟར་ན་དེ་དག་གི་སྒོ་
ནས་ས་སྐྱ་པའི་བསྟན་འཛིན་ངོར་རྫོང་ཚར་གསུམ་གྱི་ཐུན་མོང་མ་ཡིན་པའི་
བཞེད་སྲོལ་མདོ་ཙམ་བརྗོད་པ་གཟུར་གནས་དགྱེས་པའི་གཏམ་ཞེས་བྱ་བ་ཞར་
བྱུང་དང་བཅས་པ་རེ་ཞིག་རྫོགས་སོ། ། ། །།
སླར་སྨྲས་པ། །
ཚེ་རབས་སྔོན་གྱི་བག་ཆགས་ཞན་པ་དང་། །
སྐྱེ་བ་འདིར་ཡང་སྦྱངས་པ་ཆུང་བའི་ཕྱིར། །
རྗེ་བཙུན་གོང་མའི་དགོངས་པ་རང་སྟོབས་ཀྱིས། །
དཔྱོད་པའི་སྐལ་བ་བདག་ལ་མེད་ན་ཡང་། །
འདི་ལྟའི་ཡིག་ཆ་ཅུང་ཟད་དཀོན་པར་བརྟེན། །



གནས་མཆོག་ས་སྐྱ།
རང་མཉམ་གསར་བུ་འགའ་ལ་ཕན་རེར་བཅས། །
དམ་པ་གོང་མའི་གསུང་རབ་ཚད་ཐུབ་ལས། །
བཏུས་ཏེ་དཔྱད་གཞི་ཙམ་དུ་བྱས་པ་འདིར། །
དགེ་བ་མེད་ཀྱང་སྡིག་པ་མེད་དོ་སྙམ། ། །
འོན་ཏེ་གོང་མའི་དགོངས་པར་མ་སོང་བའི། །
རང་རྨོངས་ནོངས་པ་མཆིས་ཚེ་དེ་དང་ལྷན། །
དུས་གསུམ་སྡིག་ཀུན་མཁས་པའི་སྤྱན་སྔར་བཤགས། །
ཅུང་ཟད་དགེ་བའི་ཆ་ཡང་སྲིད་པའི་མཐུས། །
ཡ་མེད་སྙིགས་མའི་རྡུལ་མཚོན་འཕྲུལ་འཁོར་ཀུན། །
ཞི་བསིལ་དམ་ཆོས་རྡོ་རྗེས་མྱུར་བཅོམ་ནས། །
འཛམ་གླིང་ཞི་བདེ་གསར་པས་ཁྱབ་པར་སྨོན། །
ཅེས་དཔལ་ལྡན་ས་སྐྱ་པའི་བསྟན་འཛིན་ཆེན་པོ་ངོར་རྫོང་ཚར་གསུམ་
གྱི་ཐུན་མོང་མ་ཡིན་པའི་བཞེད་སྲོལ་མདོ་ཙམ་བརྗོད་པ་འདི་ནི་གུས་ཕྲན་པ་ས་
སྐྱ་བློ གྲོས་རྒྱ་མཚོས་ པེ་ ཅིན་ཀྲུང་དབྱང་མི་རིགས་སློབ་གྲྭ་ཆེན་མོར་རབ་
འབྱམས་པའི་སློབ་རྒྱུགས་སྐབས་དཔྱད་གཞིར་བོད་རབ་བྱུང་བཅུ་བདུན་པའི་
ཤིང་སྤྲེལ་ཆོ་འཕྲུལ་ཟླ་བའི་ཚེས་བཅུ་སྤྱི་ལོ་༢༠༠༩ལོའི་ཟླ་བ་༣པའི་ཚེས་༡ཉིན་
རྒྱ་ནག་པེ་ཅིན་དུ་བྲིས་པ་དགེ་ལེགས་སུ་གྱུར་ཅིག ། ། །



དཔྱད་གཞིའི་ཡིག་ཆ།
༡ རྗེ་བཙུན་རིན་པོ་ཆེའི་གསུང་པྲ་སྟོན་ཞུས་ལན།
༢ གསུང་ངག་སློབ་བཤད་ཀྱི་ཁྲིད་ཡིག་ཆེན་མོ་མཁྱེན་ཁྲིད་དང་ཀླུ་
ཁྲིད།
༣ གསུང་ངག་ཚོགས་བཤད་ཀྱི་ཁྲིད་ཡིག་ཆེན་མོ་དཀོན་ལྷུན་མཛེས་
རྒྱན་དང་ངག་ཆོས་ཀྱི་སྙིང་པོའི་ལེགས་བཤད།
༩ མཁྱེན་བརྩེ་དབང་ཕྱུག་ གི་གསུང་ལམ་འབྲས་ སློབ་ བཤད་ ཀྱི་
གདམས་ངག་བྱུང་ཚུལ་ཁོག་ཕུབ་དང་བཅས་པ།
༥ ངག་ཆོས་གསུང་ལམ་འབྲས་བྱུང་ཚུལ་ཁོག་ཕུབ་དང་བཅས་པ།
༦ འཇམ་མགོན་ཨ་མྱེས་གསུང་ལམ་འབྲས་བྱུང་ཚུལ་ཁོག་ཕུབ་དང་
བཅས་པ་རྒྱས་བསྡུས་གཉིས།
༧ ཨ་མྱེས་གསུང་ངོར་རྫོང་རྣམ་གཉིས་ཀྱི་བཞེད་སྲོལ་ལེགས་པར་
བཤད་པ་ལུགས་གཉིས་ཟབ་དོན་གསལ་བའི་ཉིན་བྱེད།
༨ མང་ཐོས་ཀླུ་སྒྲུབ་རྒྱ་མཚོའི་གསུང་བསྟན་རྩིས་ཉིན་བྱེད་གསལ་
བའི་སྒྲོན་མེ།
༩ མང་ཐོས་ཀླུ་སྒྲུབ་རྒྱ་མཚོའི་གསུང་རྒྱུན་དུ་གྲགས་པའི་གསུང་ངག་
ཚོགས་སློབ་ཀྱི་ངོས་འཛིན་བརྗོད་པ་ཞེས་པའི་ཡིག་ཆུང་།



54
གནས་མཆོག་ས་སྐུ།
༡༠ སྟག་ཚང་ལོ་ཙཱ་བའི་གསུང་གྲུབ་མཐའ་ཀུན་ཤེས།
༡༡ འཇམ་མགོན་ས་པཎ་གསུང་ཐུབ་པ་དགོངས་གསལ།
༡༢ བཅོ་བརྒྱད་ཁྲི་ཆེན་པའི་གསུང་ལམ་འབྲས་སློབ་བཤད་འཆད་
ཐབས།



༄༅། ། གངས་ཅན་བོད་ཀྱི་རྡོ་རྗེ་གདན་
དཔལ་ལྡན་ས་སྐྱ་དགོན་གྱི་གནས་
ཡིག་དད་པའི་མིག་འབྱེད་ཅེས་
བྱ་བ་བཞུགས་སོ། །



56
༄༅། ། གངས་ཅན་བོད་ཀྱི་རྡོ་རྗེ་གདན་དཔལ་
ལྡན་ས་སྐྱ་དགོན་གྱི་གནས་ཡིག་དད་པའི་
མིག་འབྱེད་ཅེས་བྱ་བ་བཞུགས་སོ། །
༄༅། ། རབ་དཀར་ཆུ་སྐྱེས་ཕྱག་གཡས་སྟེང་ན་མཛེས། །
རིམ་གཉིས་ཟབ་མོའི་ཉམས་རྟོགས་ནང་ན་མཛེས། །
བསྟན་འཛིན་གོས་དཀར་འབུམ་གྱི་དབུས་ན་མཛེས། །
ལྷ་རིགས་འཁོན་གདུང་ས་སྐྱ་པ་ལ་འདུད། །
ཤེས་དཀར་ཕུང་པོའི་མུ་ཁྱུད་འབྲེལ་བ་ཡི། །
རིག་གནས་སྣ་མང་གཏམས་པའི་དོ་རའི་ནང་། །
དཔལ་ལྡན་ས་སྐྱའི་མཛེས་པའི་མཛུམ་ཞལ་ངོམས། །
ཕྱོགས་ཀྱི་མགྲོན་པོའི་ཡིད་ཀྱི་བརྟན་པ་གཡོ། །
གངས་ཅན་མཁས་དབང་རིན་ཆེན་གཏམས་པའི་ཞིང་། །
ལྗོངས་འདིའི་སྙན་གྲགས་གོ་ལ་ཧྲིལ་པོར་ཁྱབ། །
ས་ཡི་མདོག་ལ་རྟེན་ནས་ས་སྐྱ་པ། །
སྐྱ་སེར་མེད་པའི་ངག་ནས་དེ་ལྟར་གླེང་། །



གདན་སའི་གནས་ཡིག
མཛེས་ཤིང་ལྟ་ན་སྡུག་པའི་མེས་པོའི་ཞིང་། །
སུམ་རྩེན་གྲོང་འདི་རྒྱ་ནང་བཏབ་པ་བཞིན། །
མཐུན་མིན་འབུར་དུ་ཐོན་པའི་ང་ཡི་ཡུལ། །
ཡིད་འོང་ས་སྐྱའི་གནས་བཤད་འབྲི་བ་ལ། །
ཞིང་འདིའི་དགེ་མཚན་མཐའ་དག་མ་ལུས་པ། །
བདག་བློ་དམན་པས་དཔོག་པར་མི་ནུས་ཀྱང་། །
འཁྲུལ་ཟད་དམ་པའི་གསུང་གི་པི་ཝང་ལ། །
བརྟེན་ནས་བདག་མགྲིན་ལམ་ནས་མདོ་ཙམ་བརྗོད། །
དེ་ལ་འདིར་འཕགས་ཡུལ་མ་ག་དྷ་རྡོ་རྗེ་གདན་ནས་བྱང་ཕྱོགས་སུ་
དཔག་ཚད་བརྒྱ་ཕྲག་ གཅིག་སྒྲོད་པ་ནས་སྤྲུལ་པའི་རྒྱལ་པོའི་ཡེ་ཤེས་ཀྱི་ཆོ་
འཕྲུལ་ལས་བྱུང་བའི་གྲོམ་པ་རྒྱུང་གི་གཙུག་ལག་ཁང་ཞེས་བྱ་བ་བཞུགས་ལ།
དེ་ལས་ཤར་ཕྱོགས་སུ་ཅུང་ཟད་སྒྲོད་པའི་ཀུན་བཟོད་ཡངས་པའི་ལྟོ་བར་འགྲན་
ཟླ་མེད་པའི་མཁས་གྲུབ་དུ་མའི་འབྱུང་གནས་འཛམ་གླིང་ཐུབ་པའི་རྒྱལ་ཚབ་
ཆེན་པོ་དཔལ་ལྡན་ས་སྐྱ་ཞེས་ཡོངས་སུ་གྲགས་པའི་གནས་མཆོག་ཁྱད་པར་ཅན་
འདི་ཉིད་བཞུགས་སུ་གསོལ་བ་ལགས་ཤིང་།
དེ་ཡང་ཇི་སྐད་དུ། མདོ་ལས། ཡི་གེ་ས་དང་ཀ་ཞེས་པ། དང་པོར་
རབ་ཏུ་གྲགས་པར་འགྱུར། ཞེས་དང་། ཇོ་བོ་རྗེ་དཔལ་ལྡན་ཨ་ཏི་ཤ་འབྲོམ་
སྟོན་པས་སྤྱན་དྲངས་ཏེ་དབུས་སུ་ཕེབས་པའི་མར་ལམ་འབྲོང་ངུ་ལའི་རྩེར་
ཕེབས་པ་དང་། དཔོན་པོ་རིར་གཟིགས་པས། དེའི་ངོས་ལ་འབྲོང་ཆེན་པོ་
གཉིས་རྩྭ་བཟའ་ཞིང་ཡོད་པ་གཟིགས། འཁོར་རྣམས་ལ་འདི་ལྟར་འདུག་



58
གནས་མཆོག་ས་སྐྱ།
གསུངས།
འདི་ཅིའི་ལྟས་ལགས་ཞུས་པས། མ་འོངས་པའི་དུས་སུ་མ་ཧཱ་ཀཱ་ལ་
གཉིས་དེར་འཕྲིན་ལས་མཛད་པའི་ལྟས་སུ་འདུག་གསུངས། དེ་ས་སྐྱ་པའི་
ཆོས་སྐྱོང་གུར་ཞལ་རྣམ་གཉིས་ལ་བྱེད་པ་འདི་ལུང་བསྟན། དེ་ནས་ཕྱག་
འཚལ་སྒང་དུ་ཕེབས་པ་དང་ཆིབས་པ་བབས་ནས་འཁོར་རྣམས་ལ་མཆོད་པ་
ཤོམ་གསུངས་ནས་ས་དཀར་ལོགས་ལ་ཕྱག་མཆོད་རྒྱས་པར་མཛད་པ་ལ།
འཁོར་རྣམས་ཀྱིས་དེ་ལྟར་མཛད་པ་ཅི་ལགས་ཞུས། ཁྱེད་རྣམས་ཀྱིས་
མ་མཐོང་བ་ཡིན་ནམ། ས་དཀར་པོ་ཕ་གིའི་ལོགས་ལ་དྷཱི ཡིག་བདུན་དང་།
ཧི ཡིག་གཅིག ཡིག་གཅིག་རྣམས་འདུག་པ་ལ་ཕྱག་མཆོད་བྱས་པ་ཡིན་
གསུངས། དེ་ཅིའི་ལྟས་ལགས་ཞུས་པས། མ་འོངས་པའི་དུས་སུ་འཇམ་
དབྱངས་ཀྱི་སྤྲུལ་པ་བདུན། སྤྱན་རས་གཟིགས་ཀྱི་སྤྲུལ་པ་གཅིག ཕྱག་ན་རྡོ་
རྗེའི་སྤྲུལ་པ་གཅིག་སྟེ་དགུ་ཐོག་མར་བྱོན་ཞིང་། གཞན་ཡང་རིགས་གསུམ་
མགོན་པོའི་སྤྲུལ་པ་རྒྱུན་མི་ཆད་པ་གནས་ཕ་གིར་བྱོན་ནས་འགྲོ་བའི་དོན་
མཛད་པའི་རྟགས་སུ་འདུག་གསུངས་པ་དང་། གཞན་ཡང་སློབ་དཔོན་པདྨས་
ཀློང་གསལ་མཁའ་འགྲོ་སྙན་རྒྱུད་ཀྱི་ལུང་བསྟན་ལས། ཀུན་དགའ་སྙིང་པོ་ས་
སྐྱ་ལོ་ཙཱ་དང་། ། བསོད་ནམས་རྩེ་མོ་གྲགས་པ་རྒྱལ་མཚན་ཞེས། ། རིགས་
གསུམ་མགོན་པོའི་སྤྲུལ་པ་གཙང་དུ་འབྱུང་། ཞེས་དང་། ས་སྐྱར་ལོ་ཙཱ་ཀུན་
དགའ་མིང་། ། འཕགས་པའི་མིང་ཅན་གཉིས་བྱུང་ནས། ། བོད་འབངས་
སེམས་ཅན་བདེ་ལ་ཕན། ། སངས་རྒྱས་བསྟན་པ་ལྔ་བཅུ་འཛིན། ། འཇམ་
པའི་དབྱངས་ཀྱི་སྤྲུལ་པ་ཡིན།



ད༦
གདན་སའི་གནས་ཡིག
ཞེས་དང་། སངས་རྒྱས་སྨན་བླའི་རོལ་རྩེད་གཡུ་ཐོག་ཡོན་ཏན་མགོན་
པོས་ཀྱང་བོད་ཀྱི་རྡོ་རྗེ་གདན་འབྱུང་བ་ལུང་བསྟན་པ་བཞིན་དུ་འཁོན་དཀོན་
མཆོག་རྒྱལ་པོས་ཐོག་མར་ཕྱག་བཏབ་པ་ཡིན་ཅིང་། དེ་ཡང་འཁོན་དཀོན་
མཆོག་རྒྱལ་པོ་ནི་འཁོན་ས་སྐྱ་པ་ཞེས་གྲགས་པའི་ཐོག་མ་རང་ཡིན་ཏེ། བོད་
རབ་བྱུང་དང་པོ་ཤིང་ཁྱི་སྤྱི་ལོ་ ༡༠༣༩ལོར་སྐུ་འཁྲུངས། གཞོན་ནུ་ནས་ཡབ་
དང་གཅེན་ལ་དབང་བཤད་མན་ངག་མང་དུ་གསན། ཡབ་མེས་ཀྱི་ཆོས་ལ་
མཁས་པར་སྦྱངས། འཁྱིན་ལོ་ཙཱ་བ་དང་། འགོས་ལོ་ཙཱ་བ། ཨོ་རྒྱན་གྱི་པཎྜི་
ཏ་ཤེས་རབ་གསང་བ། མལ་ལོ་ཙཱ་བ། བ་རི་ལོ་ཙཱ་བ། པུ་ཧྲབ་ལོ་ཙཱ་བ།
གནམ་ཁའུ་པ་སྐུ་མཆེད། འཁོན་སྐྱི་ཆུ་བ། སྐྱུ་ར་ཨ་སེང་ལ་སོགས་པ་བླ་མ་
དམ་པ་མང་པོ་ལ་སེམས་བསྐྱེད། དབང་བཤད་མན་ངག་མཐའ་ཡས་པ་
གསན་ནས་སྔགས་གསར་རྙིང་མཐའ་དག་གི་བདག་པོར་གྱུར། ཁྱད་པར་བླ་
ཆེན་འབྲོག་མི་ཤཱཀྱ་ཡེ་ཤེས་ཀྱི་ཐུགས་སྲས་གཞུང་འཛིན་པ་ཆེན་པོར་གྱུར་ཏེ།
རྒྱུད་དང་མན་ངག་གི་བསྟན་པ་གསལ་བར་མཛད། གདུལ་བྱ་མང་པོ་སྨིན་
གྲོལ་ལ་བཀོད། བསྟན་པའི་བྱ་བ་རྒྱ་ཆེར་མཛད་ནས་ཆུ་ཕོ་རྟའི་ལོ་སྤྱི་ལོ་
༡༡༠༢ལོར་དགུང་ལོ་དྲུག་ཅུ་རེ་དགུ་བཞེས་པའི་ཚེ་ངོ་མཚར་བའི་ལྟས་དུ་མ་
དང་བཅས་ནས་སྒོ་རུམ་དུ་གཤེགས་སོ། བླ་མ་འདིས་བྲ་བོ་ལུང་པར་དགོན་
ཆུང་ཅིག་བཏབ་ནས་ལོ་འགའ་བཞུགས་པས་དེ་ལ་དཔལ་ཆེན་ཕོ་བྲང་ངམ་ས་
སྐྱ་གོག་པོར་གྲགས་སོ། དེའི་ཚེ་དཔོན་སློབ་རྣམས་ཀྱིས་སྐྱོ་བསངས་ལ་བྱོན་ཏེ་
རི་ཁ་ནས་གཟིགས་པས། དཔོན་པོ་རི་གླང་པོ་ཆེ་ཉལ་བ་འདྲ་བའི་མཁལ་ཁུང་
གཡས་པའི་ཐད་ནས་ས་དཀར་ཞིང་སྣུམ་པ། ཆུ་གཡས་སུ་འབབ་པ་ལ་སོགས་



60
གནས་མཆོག་ས་སྐྱ།
པ་བཀྲ་ཤིས་དང་དགེ་མཚན་དུ་མ་དང་ལྡན་པར་གཟིགས་ནས། འདིར་
དགོན་པ་ཅིག་བཏབ་ན་བསྟན་པ་དང་སེམས་ཅན་ལ་ཕན་པ་རྒྱ་ཆེན་པོ་འབྱུང་
བ་འདུག་སྙམ་དུ་དགོངས་ཏེ། བླ་མ་འདི་དགུང་ལོ་བཞི་བཅུ་བཞེས་པ་སངས་
རྒྱས་ཀྱི་བསྟན་པ་ལྔ་བརྒྱ་པ་ཕྲག་བཅུར་གནས་པའི་ནང་ནས་ཕྲག་བདུན་པ་
མངོན་པའི་དུས་ཀྱི་ལྔ་བརྒྱའི་སྟེང་ནས་ལོ་ཉིས་བརྒྱ་དང་བདུན་ལོན་པ་ཆུ་མོ་
གླང་གི་ལོ་ཁྲུམས་ཀྱི་ཟླ་བའི་ཡར་ཚེས་སྤྱི་ལོ་༡༠༧༣ལོར་གཟིམ་སྤྱིལ་དཀར་པོའི་
འགྲམ་གཏིང་པ་དང་བཅས་བོད་ཀྱི་རྡོ་རྗེ་གདན་དཔལ་ལྡན་ས་སྐྱའི་གཙུག་ལག་
ཁང་བཏབ། དེ་ནས་རིམ་པར་མཚན་མཆོག་གསུམ་ལྡན་རྗེ་བཙུན་གོང་མ་
ཡབ་སྲས་རྒྱུད་པ་དང་བཅས་པའི་ཡེ་ཤེས་ཀྱི་རང་སྣང་ལས་གྲུབ་པའི་སྤྲུལ་པའི་
གཙུག་ལག་ཁང་དང་ངོ་མཚར་རྟེན་བཞི་བླ་བྲང་རྣམ་བཞི་སོགས་མུ་ཏིག་སྟར་
ལ་བརྒྱུས་པ་བཞིན་གདུལ་བྱའི་བསོད་ནམས་གསོག་པའི་རྟེན་དུ་རིམ་པར་བྱོན་
པ་ལས། །
ཐོག་མར་སྒོ་རུམ་གཟིམ་སྤྱིལ་དཀར་པོའི་ནང་རྟེན་ལ་བསྟན་སྲུང་
གཙོ་བོ་གུར་གྱི་མགོན་པོ་རྡོ་རྗེ་གུར་ལེའུ་བཅོ་ལྔ་པ་ནས་གསལ་བར་བསྟན་ཅིང་།
དཔལ་མགོན་འཕགས་པ་ཀླུ་སྒྲུབ་ཞབས་ཀྱིས། སློབ་དཔོན་འཕགས་པ་ལ་
གནང་། དེ་ནས་རྣལ་འབྱོར་དབང་ཕྱུག་བིར་བ་པ། ཤར་ཕྱོགས་ནག་པོ་པ།
བྲམ་ཟེ་མཆོག་སྲེད་ནས་རིམ་བཞིན་བརྒྱུད་པའི་ཆོས་འཁོར་སྐུ་གསུང་ཐུགས་ཀྱི་
རྟེན་བཅས་རྒྱ་གར་ནས་སྐད་གཉིས་སྨྲ་བ་རིན་ཆེན་བཟང་པོས་སྤྱན་དྲངས་པའི་
དཔལ་རྡོ་རྗེ་ནག་པོ་ཆེན་པོ་རྟེན་དང་བཅས་པ་འདི་ཉིད་ཀྱི་བཀའ་གུང་ཐང་གི་
མལ་ལོར་བབས། དེས་བླ་མ་ས་སྐྱ་པ་ཆེན་པོ་ཀུན་དགའ་སྙིང་པོ་ལ་བསྩལ་བ་



གདན་སའི་གནས་ཡིག
61
ནས་བཟུང་རྗེ་བཙུན་ས་སྐྱ་པ་ཡབ་སྲས་རྒྱུད་པར་བཅས་པས་བསྟན་སྲུང་གཙོ་
བོ་གུར་གྱི་མགོན་པོ་མཛད་དོན་བཞིན་བདག་ཅག་ལྷ་མི་ཡོངས་ཀྱི་དཔལ་མགོན།
དཔལ་རྡོ་རྗེ་ནག་པོ་ཆེན་པོའི་སྐུ་རྟེན་བསེ་འབག་ཡིད་བཞིན་ནོར་བུ་དང་
གསུང་རྟེན་དུ་དར་ནག་ལ་ ་ ས་ན་ བྲིས་ པ་ ལས་བཻཌཱུར་ཡའི་འོད་འཕྲོབ།
ཐུགས་རྟེན་གྱི་ལྕགས་ལས་གྲུབ་པའི་རྡོ་རྗེ་རྩེ་དགུ་པ། ཡོན་ཏན་འཕྲིན་ལས་ཀྱི་
རྟེན་དུ་མན་ངག་ཟབ་དགུ་བསྡུས་པ་བུམ་བསེ་ཡི་གའུ་འོད་ཟེར་འབར་བ་དང་
བཅས་པ་ལས་འདིར་སྐུ་རྟེན་བསེ་འབག་ནག་པོ་ཕུར་ཤེས་འདི་ཉིད་བཞུགས་སུ་
གསོལ་བཞིན་འདིའི་དྲུང་གི་ས་ཁྲི་ཟུར་གསུམ་ནང་སྟག་རྩེའི་སྙིང་མཛེ་ཐོད་ཁ་
སྦྱར་ནང་དུ་བཅུག་ནས་ཡོད་པ་དང༌། བསེ་མགོན་གྱི་སྐུ་གཡོན་ན་བཞུགས་
པའི་སྒམ་ནག་ ཏུ་གྲགས་པ་འདི་ན་འཁོན་རོག་གི་ཐུགས་ཀ་ནས་བྱོན་པའི་
ལྕགས་ཕུར། རྗེ་བཙུན་གོང་མ་རྣམས་ཀྱི་ན་བཟའ། གསོལ་རྒྱན། སྐུར་
བཞེས་རྡོ་རྗེ་དང་། བསྙེན་ཕུར། ཐུགས་དམ་ཐང་སྐུ་ཕྱག་དཔེ་སོགས་ལ་ཕྱག་
རྒྱས་བཏབ་ཏེ་ བཞུགས་པ་ལགས། འདིའི་མདོར་རྗེ་བཙུན་རིན་པོ་ཆེ་སྐུ་
བལྟམས་པ་དང་། དགོངས་པ་ཐིམ་པ། སྤུར་ཞུ་བ་མཛད་པའི་གཟིམ་མའི་སྐུ་
འདྲ། དེ་ཉིད་རང་གི་ཕྱག་ནས་མ། སྔོན་དུ་བྱིན་ཟའི་གནོད་པས་མ་ཚུགས་
པས་མེ་ཐུབ་མར་གྲགས་པ་བཞུགས་པའི་ཉེ་འདབ་དམ་རྫས་གཏོར་ཚོགས་དང་
བཅས་པ་བཞུགས། གཞན་ཡང་འགྲོ་མགོན་ཆོས་རྒྱལ་འཕགས་པའི་རྟ་ཐོག་
ཞལ་འབག་ལྕམ་དྲལ། དེ་མིན་ནོར་སྐྱོང་ཡབ་ཡུམ་སྔགས་འཆང་གྲགས་བློས་
ཕྱག་བཟོ་ཁྱི་གདོང་རྣམས་དང་། ལས་མགོན་ལྔའི་ཞལ་འབག་བེཀྱེ་ ལྕམ་སྲིང་
ཞལ་འབག་རྣམས་རྣམ་འདྲེན་ཀུན་བློས་ཕྱག་ནས་བྱིན་རླབས་ནུས་མཐུའི་



62
གནས་མཆོག་ས་སྐྱ།
དཔལ་འབར་རྣམས་བཞུགས། མདོར་ཁྱམས་ཀྱི་གནམ་སྒོའི་ལོགས་ལ་རྗེ་
བཙུན་གོང་མའི་ཕྱག་ནས་ཕོག་པའི་ལས་མགོན་ལྔའི་ཞལ་འབག་བཞུགས།
བསེ་མགོན་ཆེན་པོའི་དྲུང་ན་སྔོན་འགྲོ་མགོན་ཕྱག་ནའི་འཁོར་གསུམ་
ཉི་ཟེར་ལ་སྐྱོན་དུས་ཀྱི་རལ་གྲི་ཉ་ལྕིབས་ཀྱི་ཤུབས་བཅས་གཙོ་བོར་གྱུར་པའི་ཕུ་
མདོ་ན་རལ་གྲི་བརྗོད་ཀྱི་མི་ལང་པ་དང་། གླིང་གེ་སར་རྒྱལ་པོས་གསོལ་ཁྲག་
དང་གནམ་རུ་གཙོ་བོར་སྨོས་པའི་གཞུ་དང་སག་ཐག་སོགས་གོ་མཚོན་བརྗོད་ཀྱི་
མི་ལང་པ་བཞུགས། གཞན་ཡང་ མིང་ཆེན་གྱི་འབྲོང་ གཡག་ སོགས་སྤྱན་
གཟིགས་དུ་མའི་སོབ་དང༌། དུང་ཆེན་ཕྲ་དུང་རྫག་དུང་སོགས་བསྟན་སྲུང་
དགྱེས་པའི་གཏོར་ཚོགས་བསམ་གྱིས་མི་ཁྱབ་བོ། །
༈ དེའི་སྟེང་བསྐང་བ་ཁང་དུ་གྲགས་པའི་ལྡེབས་བྲིས་ལ་ལྷོར་
གཟིགས་ས་བིར་ཞལ་སྤྲོད། གཡས་ན་འཁོན་དཀོན་མཆོག་རྒྱལ་པོ། གཡོན་
ན་རྗེ་བཙུན་སྐུ་མཆེད། ཞལ་ཤར་བསྟན་ལ་དབུས་ན་ས་ཆེན། གཡས་ན་བདེ་
མཆོག་གི་དཀྱིལ་འཁོར།
གཡོན་ན་ཀྱེ་རྡོར་དཀྱིལ་འཁོར། ཞལ་བྱང་བསྟན་གཤེད་དམར་བཅུ་
དྲུག་མའི་དཀྱིལ་འཁོར། གསང་འདུས་འཇམ་རྡོར་མི་བསྐྱོད་པའི་དཀྱིལ་
འཁོར། ནུབ་གཟིགས་ལ་རྣམ་རྒྱལ་ལྷ་དགུ། ཕུར་པ་ས་ལུགས་ཀྱི་དཀྱིལ་
འཁོར། ཁྲོ་བཅུའི་དཀྱིལ་འཁོར། ཞལ་བྱང་བསྟན་ལ་ཆོས་སྐྱོང་གསར་རྙིང་
འཁོར་བཅས། གཞན་ཡང་འདི་ན་རྗེ་བཙུན་གྲགས་པའི་ཕྱག་རྔ་དམ་འབྱར།
ཕྱག་མཁར། དབུ་ཞྭ། ཞབས་ཆག བླ་མ་གོང་མའི་འཆམ་ཆས་མང་པོ་ལ་
དམ་འབྱར་དུ་བཞུགས།



63
གདན་སའི་གནས་ཡིག
༈ སྒོ་རུམ་དཔེ་ཁང་ཆེན་མོ་ནི་འཇམ་མགོན་ས་སྐྱ་པཎྜི་ཏས་ཕྱག་
བཏབ། སྐུ་རྟེན་གཙོ་བོ་ས་པཎ་གྱི་ཐུགས་དམ་ཐུབ་པ་བདུད་འདུལ་མ། དེང་
སྐབས་ལྷ་ཁང་བླ་བྲང་དུ་བཞུགས། དེའི་གཡས་ན་ཐུབ་སྐུ་དང་། དེ་ནས་
རིམ་པར་མུ་ཙུ་བྱང་ཆུབ་གྲགས། འུ་ཡུག་རིགས་བཟང་། ཉིས་ཐོག་པ་ཀུན་
སྨོན་རྣམས་ཀྱི་ནང་རྟེན་ཐུབ་པ་རེ་དང་། དེའི་གཡས་བདག་ཉིད་ཆེན་པོའི་
ནང་རྟེན་རྡོ་རྗེ་འཆང་། རྟེན་གཙོའི་གཡོན་ན་རིམ་པར་དཀར་ཤཱཀྱ་གྲགས་ཀྱི་
ནང་རྟེན་ཐུབ་པ། ནུབ་པ་རིག་འཛིན་གྲགས་ཀྱི་ནང་རྟེན་ཐུབ་པ། ས་ལ་
དབང་ཕྱུག་གྲགས་ཀྱི་ནང་རྟེན་ལོངས་སྐུ། དམར་ཆོས་ཀྱི་རྒྱལ་པོའི་ནང་རྟེན་
རྡོ་རྗེ་ སེམས་ དཔའ། འཇམ་ དབྱངས་ སྐྱ་ བོའི་ ནང་ རྟེན་ འཇམ་ དཔལ།
འཕགས་པ་རིན་པོ་ཆེའི་བླ་མ་མངོན་པ་བའི་ནང་རྟེན་འཇམ་དཔལ་སྟེ་འདི་
རྣམས་གསེར་སྐུ་ཁྲི་རྒྱབ་དང་བཅས་པ་བཞུགས། དཔེ་མཛོད་ཁང་གི་གསུང་
རྟེན་ཞལ་ཤར་བསྟན་ལ་ས་པཎ་གྱི་ཐུགས་དམ་རྒྱུད་འབུམ་པོ་ཏི་ལྔ་ཕྲག་གསུམ།
འདུལ་ལུང་པོད་བཅུ་དྲུག ཤེར་ཁྲི། བརྒྱད་སྟོང་པ། ཟངས་ཚའི་ཐུགས་
དམ་འབུམ་བཅུ་དྲུག་དུམ་བུ་འདི་རྣམས་སྔོ་པོད་འབའ་ཞིག་ཡིན། ས་པཎ་
བཀའ་འབུམ་པོད་བཞི། འཕགས་པའི་བཀའ་འབུམ་པོད་གཉིས་འདི་རྣམས་
སྔོ་ཆོས་ཡིན། ཡང་འབུམ་ཚོ་གསུམ། ཁྲི་བརྒྱད་སྟོང་པ་སོགས་སྔོ་པོད་ལྔ་བཅུ།
གཞན་ཡང་གསེར་ཆོས་སྐྱ་ཆོས་འདྲེས་པ་སོགས་པོད་སུམ་བརྒྱ། བ་རི་
བ། མལ་ལོ། དཀོན་མཆོག་རྒྱལ་པོ། འཁོན་དགེ་བཅུ་བ། གནམ་ཁའུ་པ།
སཆེན་ཡབ་སྲས། ཆོས་རྗེ་ས་པཎ་རྣམས་ཀྱི་གཟིགས་དཔེ་རྒྱ་དཔེ་འདྲེས་པ་
སྟོང་ཕྲག་གཅིག་དང་གསུམ་བརྒྱ་སོ་བཞི་བཞུགས། སྒོ་ཡི་བྱང་ནས་ནུབ་



64
གནས་མཆོག་ས་སྐུ།
བལྟས་ལ་རྒྱ་གར་གྱི་ཡི་གེའི་བཀའ་འགྱུར་ཤོག་དྲིལ་ཁྲི་མིག་གཉིས། འཕགས་
པ་རིན་པོ་ཆེའི་དྲུང་དུ་སློབ་དཔོན་པཀ་ཤིས་སྐྱེས་ལེན་དུ་ཕུལ་བའི་ཡུལ་གུར་གྱི་
ཡི་གེའི་བཀའ་འགྱུར་རྒྱ་ནག་མར་གྲགས་པའི་ཤོག་དྲིལ་ཁྲི་མིག་བརྒྱད་ཁེངས་པ།
དེ་རྣམས་ཀྱི་སྟེང་ལའང་ཆོས་དཔེ་བསམ་གྱིས་མི་ཁྱབ་པ་བཞུགས། །
གཞན་ཡང་བསེ་མགོན་རྒྱ་གར་ནས་བྱོན་དུས་ཀྱི་ན་བཟའ་བུབ། པཎ་
ཆེན་ནཱ་རོའི་སྲོག་ཞུ། རྗེ་ག་ཡ་དྷཱ་རའི་རྡོ་དྲིལ། ས་པཎ་གྱི་གདུང་འདྲེན་དུས་
ཀྱི་རྔ་མོང་གི་སྒ་རྣམས་བཞུགས་པའི་མདུན་སར་མཆོད་རྫས་དུ་མ་བཞུགས།
འདིའི་ལྷོ་འགྲམ་ན་ས་པཎ་གྱི་ཟབ་མོའི་ཆོས་སྦྱོར་བ་ཡན་ལག་དྲུག་པ་
ཉམས་བཞེས་གནང་བའི་སྒྲུབ་ཁང་བྱིན་རླབས་ཅན། །
སྤྱོད་ཡུལ་གྱི་སྟེང་ན་ས་པཎ་གྱིས་རབ་དབྱེ་སོགས་གསུང་རྩོམ་གནང་
བའི་ས་ཁྲི། དེའི་ལྷོ་ངོས་ན་དམ་ཉམས་ལྷ་ས་རྫོང་ཡུལ་འདོན་བྱེད་སྐབས་ཀྱི་
དམག་དཔོན་གཡུལ་རྒྱལ་གྲགས་པ་དྲེགས་བྱེད་དུ་སྐྱེས་པ་ལ་སྔགས་འཆང་ཆེན་
པོའི་འཁོར་རྟེན་བཅའ་བ་གནང་ཞེས་གྲགས་པ་ ཤིན་ཏུ་རྩུབ་པ་ཡོ་བྱད་ཀྱི་
ཚོགས་བཅས་ཡོད།
དེའི་བྱང་ངོས་ན་ལི་མ་ལྷ་ཁང་ནང་རྟེན་གྱི་གཙོ་བོར་ཆོས་རྗེ་ས་པཎ་གྱི་
ཐུགས་དམ་རྟེན་སྒྲོལ་མ་དཔག་ཤི་མ་དང་། བྱམས་པ་བཞེང་སྐུ། བླ་མ་དམ་
པའི་ཐུགས་དམ་རྟེན་ཐུབ་པའི་གསེར་སྐུ་གཙོ་བོར་གྱུར་པའི་ལི་དམར་ལས་གྲུབ་
པའི་སངས་རྒྱས་བྱང་སེམས་སོགས་ཀྱི་སྣང་བརྙན་བསམ་ལས་འདས་པ་དང་།
འཕགས་པའི་ཐུགས་དམ་ལ་ཕག་མོ་ལྷ་དགུའི་བུམ་སྐུ། བླ་མ་དམ་པའི་ཐུགས་
དམ་རྟེན་ཕུར་པའི་བུམ་སྐུ། མལ་གྱི་ཐུགས་དམ་རྟེན་བདེ་མཆོག་བུམ་སྐུ།



65
-
-
-
-
-
གདན་སའི་གནས་ཡིག
འཁོན་དགེ་བཅུ་བའི་ཐུགས་དམ་རྟེན་ཀྱེ་རྡོར་བུམ་སྐུ་རྣམས་དང་། ས་ཆེན།
རྗེ་བཙུན་གྲགས་པ། ས་པཎ་རྣམས་ཀྱི་གདུང་བཞུགས་པའི་གདུང་རྟེན་བྱ་རུ་
མའམ་བྱེ་བ་མ་འདྲེས་པ་བརྒྱ་ཁ་ཐལ་ཙམ་བཞུགས། གཞན་ཡང་རྭ་ལོས་རྒྱ་
གར་ནས་གདན་དྲངས་པའི་དུས་འཁོར་གྱི་དཀྱིལ་ ཐང་ རས་བྲིས་མ། རྗེ་
བཙུན་གོང་མ་རྣམས་ཀྱི་ཐུགས་དམ་རིགས་ལྔའི་བྲིས་ཐང་སོགས་དང་། ས་
པཎ་གྱིས་གསུང་རབ་རྩོམ་པ་མང་དུ་མཛད་པའི་བཞུགས་ཁྲི་བྱིན་ཅན་བཀོས་
མའི་སྟེང་ན། ཟངས་ཚའི་ཐུགས་དམ་མདོ་སྡེ་སུམ་ཅུ་དུམ་བུ། དཔོན་མོ་ཆོས་
ཀྱིས་བཞེངས་པའི་པོ་ཏི་བཅུ་དྲུག གཞན་ཡང་ཉི་ཁྲི་སོགས་མང་དུ་བཞུགས།
༈ འདིའི་བླ་མ་ལྷ་ཁང་འདི་ནི་དཔལ་ས་སྐྱ་པ་ཆེན་པོ་སྔགས་འཆང་
བླ་མ་ཐམས་ཅད་མཁྱེན་པ་ངག་དབང་ཀུན་དགའ་བསོད་ནམས་གྲགས་པ་རྒྱལ་
མཚན་དཔལ་ བཟང་ པོས་གསར་བཞེངས་ མཛད་ པའི་ རྟེན་གྱི་གཙོ་བོ་ ལ།
གཙང་ནགས་པས་བཞེངས་པའི་འཇམ་དབྱངས་ལོངས་སྐུའི་ཆ་བྱད་ཅན་བྱིན་
རླབས་ཤིན་ཏུ་ཆེ་བ་དང་། དེའི་གཡས་ན་བླ་ཆེན་འཕགས་པ་རིན་པོ་ཆེ་ཉིད་
ཀྱིས་ཕྱག་ནས་མ་འཕགས་པ་རྨེ་བ་ཅན། ནུབ་ནས་ཤར་གཟིགས་ལ་ སྡོམ་
གསུམ་གསུང་རྩོམ་བཞུགས་ཁྲིའི་སྟེང་དཔལ་ས་སྐྱ་པ་ཆེན་པོ་བསོད་ནམས་རིན་
ཆེན་གྱིས་བཞེངས་པའི་འཇམ་མགོན་བླ་མའི་སྣང་བརྙན་བྱིན་ ཅན། རྟེན་
གཙོའི་གཡོན་ན་ཐེག་ཆེན་ཆོས་ཀྱི་རྒྱལ་པོ་ཀུན་དགའ་བཀྲ་ཤིས་ཀྱི་སྣང་བརྙན།
གཞན་ཡང་ཁ་ཆེ་པཎ་ཆེན་གྱི་ཐུགས་དམ་བདེ་མཆོག་ཤིང་བྲིས་ལ་སོགས་པ་
རྟེན་ངོ་མཚར་ཅན་དུ་མ་བཞུགས། འདིའི་ཤར་ངོས་ན་ས་བདག་ཀླུ་རྒྱལ་
གཙུག་ན་རིན་ཆེན་ནམ་སོག་མ་མེད། སྒོ་རུམ་གྱི་བྱང་ངོས་ན་ས་ཆེན་ཀུན་



གནས་མཆོག་ས་སྐྱ།
དགའ་སྙིང་པོས་ཡུམ་གྱི་ཕྱི་རྟེན་དུ་བཞེངས་པའི་མཆོད་རྟེན་ས་ཆེན་ཉིད་ཀྱི་
ཕྱག་ནས་མ། འདིའི་ཤར་ན་ཆོས་རྗེ་ས་པཎ་གཞོན་ནུའི་དུས་ཤར་སྦྱངས་
མཛད་པའི་བྲག་གི་ཁྲི་བྱ་སྐྱིབས་སྟེང་གཡོགས་དང་བཅས་པ་བྱིན་རླབས་ཕུལ་དུ་
གསོན་པ། །
དེའི་ཤར་ཙམ་ན་ཀུན་མཁྱེན་གོ་རམས་པའི་ཆོས་ཁྲི་ཆེན་མོ་ཐོད་ན་བྲག་
དཀར་དུང་གི་དབྱིབས་ཅན། དེའི་ཤར་ཙམ་ན་པཎ་ཆེན་འབུམ་ཕྲག་གསུམ་
པའི་ཆོས་ཁྲི་ལ་བྱ་སྐྱིབས་བླ་གབ་དང་བཅས་པ་བཞུགས་སོ། །
༈ སྒོ་རུམ་གྱི་ལྷོར་དབུ་རྩེ་གསར་རྙིང་གི་གཙུག་ལག་ཁང་སྒོ་
གཅིག་གི་ནང་དུ་ཆུད་པའི་དབུ་རྩེ་རྙིང་མ་བྱང་མ་འདི་ས་ཆེན་ཀུན་དགའ་སྙིང་
པོས་འདེབས་པར་མཛད་པའི་གནས་མཆོག་འདི་ན་ལུས་ཅན་བསོད་ནམས་
བསོག་པའི་ཞིང་བསམ་གྱིས་མི་ཁྱབ་པ་བཞུགས་པའི་ནང་ནས་མཆོག་ཏུ་གྱུར་པ་
ངོ་མཚར་རྟེན་བཞིར་གྲགས་པ་ལས་འཇམ་མགོན་བླ་མ་ས་སྐྱ་པཎྜི་ཏ་ཀུན་
དགའ་རྒྱལ་མཚན་དཔའ་བཟང་པོ་དེ་ཉིད་ཀྱི་འདྲེན་མཆོག་བླ་མ་ཀུན་འདུས་རྗེ་
བཙུན་རིན་པོ་ཆེ་གྲགས་པ་རྒྱལ་མཚན་གྱི་ནང་རྟེན་དུ་བཞེངས་པར་མཛད་པའི་
འཇམ་དབྱངས་གཟི་འོད་འབར་བ་འདི་ཡི་སྐུ་གཟུགས་ཀྱི་རུ་ཤིང་དང་སྨྲ་བཟོ་
ལ་སོགས་པ་ཆོས་རྗེ་ཉིད་ཀྱི་ཕྱག་བཞེས་སུ་བསྟར་ཤིང་། སྐུ་རྒྱུ་ལྷ་ཡི་རིན་ཆེན་
ལྔ་དང་། མིའི་རིན་ཆེན་ལྔ། ཀླུ་ཡི་རིན་ཆེན་ལྔ་དེ་རྣམས་གཙོ་བོར་གྱུར་པའི་
ནོར་བུའི་རིགས་དུ་མ་བཅས་ལུགས་སུ་བྱེད་ཉེ་བ་ན། གར་འོང་ཆ་མེད་པའི་
བལ་པོ་བདུན་གློ་བུར་དུ་བྱུང་བས་ལུགས་སུ་ལེགས་པར་གྲུབ་ནས་ལེགས་བྱས་
ཀྱི་གཏང་རག་བྱ་དགའ་རྣམས་ལྷུག་སྩོལ་ཕྱོགས་པའི་ཚེ། བལ་པོ་བདུན་པོ་



གདན་སའི་གནས་ཡིག
67
གར་སོང་ཆ་མ་རྙེད་པས། །
འཇམ་དཔལ་ལམ་ཆོས་རྗེ་པ་རང་གི་སྤྲུལ་པ་ལས་ཐ་མལ་པའི་བཟོ་པ་
ནམ་དུའང་མི་འདྲ། ཞེས་གྲགས་ཤིང་འགའ་ཞིག་ལ་ནི་སྐུ་ཉིད་ལ་ཐིམ་པའི་
སྣང་བ་བྱུང་། ཞེས་དེ་དུས་དེར་གྲགས་པའི་གཏམ་རྒྱུད་ཐོས། གང་ལྟར་ཡང་
བཟོ་ཡི་བྱ་བ་ལེགས་པར་ཚར་ཕྱིན། ཆོས་རྗེ་པ་ཉིད་ཀྱི་རབ་ཏུ་གནས་པའི་ཆོ་
ག་རྒྱུད་སྡེ་བཞིན་སྒྲུབ་ཏེ་མེ་ཏོག་འཐོར་བའི་ཉེར་བསྡོགས་རྗེས་དྲན་སྐབས་
ཕྱོགས་བཅུ་ནས་འཇའ་སྤྲིན་གྱི་དྲ་བའཕྲོས་པའི་སྟེང་། ཕྱོགས་བཅུའི་སངས་
རྒྱས་བྱང་སེམས་སྤྲིན་ཕུང་ལྟ་བུ་འཐིབས་ཏེ་མེ་ཏོག་གི་ཆར་འབེབས་པ་སོགས་
སྐྱེས་ཆེན་དུ་མའི་གཟིགས་སྣང་གཅིག་མཐུན་དུ་གྲུབ་པའི་འཇམ་དབྱངས་
དངོས་དང་དབྱེར་མེད་པའི་སྐུ་ཡི་སྣང་བརྙན་དེ་བཞུགས། འདི་དེང་སྐབས་
ཕུར་པ་ལྷ་ཁང་དུ་བཞུགས། འདིའི་དབུ་སྟེང་དུ་ས་ཆེན་གྱི་སྣང་བརྙན་ཉིད་ཀྱི་
ཕྱག་ནས་མ། དེའི་གཡོན་ན་ས་ཆེན་ཤངས་མཚལ་མ། རྟེན་གཙོའི་གཡས་ན་
རིམ་པ་བཞིན་དུ་འཇམ་དབྱངས་བདུན་རྒྱུད་དང་པོ་ཀུན་དགའ་འབར་གྱི་ནང་
རྟེན་སྤྱན་རས་གཟིགས་བཞེང་སྐུ། བདུན་རྒྱུད་བཞི་པ་དཔལ་ཆེན་འོད་པོའི་
ནང་རྟེན་ཕྱག་རྡོར་བཞེང་སྐུ། བདུན་བརྒྱུད་དྲུག་པ་ཟངས་ཚ་བསོད་ནམས་
རྒྱལ་མཚན་གྱི་ཐུགས་དམ་ནོར་རྒྱུན་མའི་བཞེང་སྐུ། ཟངས་ཚའི་ནང་རྟེན་
སྤྱན་རས་གཟིགས་བཞེང་སྐུ། བཞི་ཐོག་མཁས་བཙུན་ཆེན་པོའི་ནང་རྟེན་རྡོ་
རྗེ་འཆང་། སློབ་དཔོན་ཡེ་ཤེས་འབྱུང་གནས་ཀྱི་ནང་རྟེན་ཐུབ་པ་རྣམས་དང་།
རྟེན་གཙོའི་གཡོན་ན་རིམ་བཞིན་འཇམ་དབྱངས་སྐྱ་བོའི་ནང་རྟེན་ཐུབ་པ།
ས་ཆེན་གྱིས་བཞེངས་པ་ཉིད་ཀྱི་ཡུམ་མ་གཅིག་ཞང་མོའི་ནང་རྟེན་སྤྱན་རས་



68
གནས་མཆོག་ས་སྐྱ།
གཟིགས་བཞེང་སྐུ། རིན་བློས་ནང་རྟེན་ཐུབ་པ་གྲོང་ཞུད་མ། སྤྱན་རས་
གཟིགས་བཞེང་སྐུ་ཁ་ཆེ་མ། འཇམ་དབྱངས་བདུན་རྒྱུད་གཉིས་པ་རྗེ་བཙུན་
བསོད་ནམས་རྩེ་མོའི་ནང་རྟེན་རྒྱལ་བ་བྱམས་པ། ཡང་བྱམས་པ་བཞེང་སྐུ།
འཁོན་དཀོན་མཆོག་རྒྱལ་པོའི་ནང་རྟེན་གསེར་ཟངས་ལས་གྲུབ་པའི་མྱང་
འདས་མཆོད་རྟེན། ཐུབ་པ་གྲོང་ཞུད་མ། རྗེ་བཙུན་གྲགས་པས་བཞེངས་
པའི་ས་ཆེན་གྱི་ནང་རྟེན་གསེར་ཟངས་ལས་གྲུབ་པའི་བཀྲ་ཤིས་སྒོ་མང་། ཞལ་
ནུབ་བསྟན་གྱི་མགོ་ན་རྗེ་བཙུན་སྐུ་མཆེད་གཉིས་ཀྱི་ཨ་ཕྱི་དབྱངས་ཅན་མའི་
ནང་རྟེན་གསེར་ཟངས་ལས་གྲུབ་པའི་རྣམ་རྒྱལ་མཆོད་རྟེན། དེའི་གཡོན་ན་
བཞི་ཐོག་པ་ཀུན་རིན་གྱི་ནང་རྟེན་ཐུབ་སྐུ་ཁྲི་རྒྱབ་བཅས་སོགས་བཞུགས།
ཐམས་ཅད་ཀྱང་རིང་བསྲེལ་གྱི་ཕུང་པོ་ཁོ་ནར་བཞུགས། གསུང་རྟེན་ལ་
གསེར་ཆོས་དང་རྣམ་ཐར་སྒོ་གསུམ་མམ་དབུ་རྩེ་གསར་མ་ན་བཞུགས་པ་དྲིལ་
བས་པོ་ཏི་སྟོང་ལྷག་ཙམ། ཡང་རྒྱལ་པོ་ཁྲི་སྲོང་ལྡེ་བཙན་གྱི་ཐུགས་དམ་འབུམ་
དུམ་བཞི་མ་བླ་འབུམ་དུ་གྲགས་པའི་ཐོགས་དྲངས་པོ་ཏི་སྐྱ་པོད་སྟོང་ཕྲག་མང་
པོ། ཁྱད་པར་དབུ་རྩེ་བྱང་གི་སྒོ་སྟེང་ན་ཐུ་མི་སམ་བྷོ་ཊའི་ཕྱག་བྲིས་སུ་གྲགས་
པའི་འབུམ་ཆ་གཅིག་དེ་ད་ལྟ་ལྷ་ཐིལ་དུ་བཞུགས། ས་ལོས་ཕུལ་བའི་ཧོར་སྦུག་
ཁྱི་སྒོར་མ་དང་། སྔགས་འཆང་ཆེན་པོའི་དགོངས་རྫོགས་དུས་ཕུལ་བའི་ཧོར་
སྦུག སྔགས་འཆང་ཆེན་པོ་ཉིད་ཀྱིས་ཕུལ་བའི་སིལ་སྙན་ཧོར་ལོག་ལ་སོགས་
པའི་རོལ་ཆ་དང་མཎྜལ་དཀར་རྒྱན་སོགས་བཞུགས་སོ། །
༈ དབུ་རྩེ་རྙིང་མ་ཁྱམས་ཀ་བ་ཉི་ཤུ་རྩ་བཞི་ཡོད་པ་འདི་དང་།
སྟེང་གི་བླ་མ་ལྷ་ཁང་དུ་གྲགས་པ་འདི་གཉིས་རྗེ་བཙུན་རིན་པོ་ཆེ་གྲགས་པ་



69
གདན་སའི་གནས་ཡིག
རྒྱལ་མཚན་དང་། ཟངས་ཚ་བསོད་ནམས་རྒྱལ་མཚན་གཉིས་ཀྱིས་བཞེངས་
ཤིང་ཁྱམས་འདི་བཞེངས་པའི་དུས་སུ་གནས་འདིར་གཞི་བདག་གནས་པའི་ཕ་
བོང་ཆེན་པོ་མང་དུ་ཡོད་པས་རྗེ་བཙུན་རིན་པོ་ཆེ་གྲགས་པ་རྒྱལ་མཚན་གྱིས་ཀླུ་
ནག་པོ་འཁོན་ཤེས་ལ། ང་གཙུག་ལག་ཁང་ཅིག་བྱེད་པས་ཁྱོད་ཀྱི་ནོར་འདི་
རྣམས་གཞན་ཅིག་ཏུ་སྐྱེལ་དགོས་གསུངས་པས། ཕྱོགས་ཀུན་དུ་བཙལ་བས་རྒྱ་
མཚོའི་མཐའ་ཕ་གི་ན་ཅུང་ཟད་ཅིག་འདུག གཞན་སྐྱེལ་ས་མ་རྙེད་ཟེར། ཅི་
ཙམ་ནས་འཁྱོལ་གསུངས་པས། གསེར་རྐྱང་པ་བསྐྱལ་ན་ཡང་ལོ་སྟོང་དགོས་
ཟེར། འོ་ན་ཁྱོད་རང་སྡོད་ལ་ས་བླངས་གསུངས་ནས་མོན་རྡོ་རྗེ་རཱ་ཛས་སྣ་
དྲངས། རྗེ་པས་དེད་དེ་དེང་སང་བླ་བྲང་ཤར་གྱི་ཕ་བོང་རོམ་མེ་བ་དེ་ཡིན་ཏེ།
དེ་ནས་ཞུ་བྱས་ལ་སོགས་པའི་གྲུབ་ཐོབ་བཅུ་གསུམ་གྱི་ཐོགས་དྲངས་པའི་མི་
རྣམས་ཀྱིས་ས་རྡོ་སྐྱལ་ནས་དབུ་རྩེ་རྙིང་མར་གྲགས་པའི་གཙུག་ལག་ཁང་འདི་
བཞེངས་པ་ཡིན་ནོ། འདིའི་ནང་སྐུ་རྟེན་གཙོ་བོར་སྔགས་འཆང་གྲགས་པ་བློ་
གྲོས་ཀྱིས་སྔགས་འཆང་ཆོས་ཀྱི་རྒྱལ་པོའི་དགོངས་རྫོགས་སུ་དམིགས་ཏེ་གསེར་
ཟངས་ལས་གྲུབ་པའི་རྒྱལ་བ་རྡོ་རྗེ་འཆང་ནས་སྔགས་འཆང་ཆོས་ཀྱི་རྒྱལ་པོའི་
བར་གྱི་སྣང་བརྙན་མི་ཚད་ཙམ་དུ་ཡོད་པ་རྣམས་དང་། འདིའི་ཞལ་བསྐོང་
བསོད་ནམས་དབང་པོ་ནས་ཀུན་བློ་བར་གྱི་བླ་རྒྱུད་རྣམས་དཔལ་ལྡན་ས་སྐྱའི་
མཛེས་རྒྱན་དུ་བཞུགས་པ་ལགས། གཞན་ཡང་ས་པཎ་གྱི་ཡུམ་གར་ཕུ་མ་ཉི་ཁྲི་
ལྕམ་གྱི་ནང་རྟེན་སྤྱན་རས་གཟིགས་སོགས་དུ་མ་བཞུགས་སོ། ། གཙུག་ལག་
ཁང་འདིའི་ལྡེབས་བྲིས་ལ་ཞལ་ཤར་བསྟན་ལ་བྱང་ནས་ཐུབ་པ་བདུད་འདུལ་
གཉིས་ལ་མཛད་པ་བཅུ་གཉིས་ཀྱི་བསྐོར་བ། སྤྱན་གཟིགས་སྔོན་པོ། རྣམ་



70
གནས་མཆོག་ས་སྐུ།
ཐར་སྒོ་གསུམ་སྟེང་བདེ་མཆོག་བླ་རྒྱུད་རགས་བསྡུས། ལྷོར་སྨན་བླ་འཁོར་
ཚོགས། ལྷོར་གཟིགས་སྒོ་ཁྲའི་ནུབ་ན་རྟ་མགྲིན་བཅས་དང་། ཤར་ན་འཇམ་
དབྱངས་རྒྱལ་ཆེན་རྣམ་རོལ། དེའི་གཡས་ཕྱག་སྟོང་སྤྱན་སྟོང་སོགས་དང་།
ནུབ་གཟིགས་སྒྲོལ་མ་གསུང་བྱོན་པཎ་ཆེན་ཤཱཀྱ་ཤྲཱིས་དར་ཕུལ་བ་བཞེས་པས་
དར་ལེན་མར་གྲགས་པ། རྣམ་རྒྱལ་ལྷ་དགུ། མི་གཡོ་དཀར་སྔོན་སྒྲོལ་མ་ཉེར་
གཅིག ལྷོའི་སྒོར་བདེ་ཆེན་ཞིང་བཀོད་ཐུབ་པ་གནས་བཅུ་རྒྱལ་ཆེན་སྡེ་བཞི་
སོགས་དང་། ཁྱད་པར་ལྷོར་དབུས་སྐྱེ་ཚང་ངོས་བདག་ཉིད་ཆེན་པོ་ས་སྐྱ་པཎྜི་
ཏས་རྒྱབ་བྲིས་མཛད་པས་འཇམ་དབྱངས་རྒྱབ་བྲིས་མ་བྱིན་རླབས་ཕུལ་དུ་སོན་
པ། འདི་སྟེང་སད་མི་བདུན། དེའི་ཤར་ལམ་འབྲས་བླ་རྒྱུད། ཤར་ངོས་ལ་
གསང་འདུས་སྐོར་གསུམ། བདེ་མཆོག་ལུ་ནག་དྲིལ་གསུམ། བོང་ཞལ་ཀྱེ་
རྡོར་བཀའ་བབས་རྣམ་བཞི་སྐུ་གསུང་ཐུགས་ཀྱི་ཀྱེ་རྡོར་མཁའ་སྤྱོད་སྐོར་གསུམ།
དམར་ཆུང་སྐོར་གསུམ་སོགས་གསེར་ཆོས་བཅུ་གསུམ་གྲགས་པ་ཕལ་ཆེར་ཚང་
བ་ཨ་མྱེས་ཞབས་ཀྱི་སྣང་བརྙན་འཁོར་ཚོགས་དང་བཅས་པ་སྒོ་སྟེང་ལ་འཇིགས་
བྱེད་ཞལ་མང་། ཚེ་ལྷའི་སྐོར་མང་པོ། དེའི་བྱང་ན་གུར་ལྷ་བརྒྱད་སོགས་
ལྡེབས་བྲིས་ངོ་མཚར་ཅན་གྱི་འཁོར་ཡུག་ཁྱབ་པ། ཤར་ངོས་ཀྱི་རྟེན་གྲལ་
མཇུག་ཏུ་ཨ་མྱེས་ཞབས་ཀྱིས་བཞེངས་པའི་ཉིད་ཀྱི་ཡུམ་ལྷ་སྲས་བསོད་ནམས་
རྒྱལ་མོའི་ནང་རྟེན་དངུལ་གདུང་རྣམ་རྒྱལ་མཆོད་རྟེན། འདིར་གནམ་རྒྱན་ལ་
གསེར་ཟངས་ལས་གྲུབ་པའི་ཀུན་རིག་ནང་དཀྱིལ། གསེར་བྱ་ཁ་སྤྲོད་བཅས་
གནམ་རྒྱན་གྱི་བཀོད་ཚོགས་དང་། །
གནམ་སེང་གི་ཀ་རིང་ནུབ་མར་བདག་ཉིད་ཆེན་པོ་ས་སྐྱ་པཎྜི་ཏས་མུ་



11
གདན་སའི་གནས་ཡིག
སྟེགས་འཕྲོག་བྱེད་དགའ་བོ་ལ་སོགས་པ་བཏུལ་བའི་རལ་པའི་ཁུར་རྣམས་ཀ་
རྒྱུན་ལ་ཡོད་པ། གནམ་སེང་གི་ཀ་བ་ཤར་མ་ལ་འགྲོ་མགོན་ཕྱག་ནའི་རལ་གྲི་
བཅས་བཞུགས།
༈ དབུ་རྩེ་གསར་མའི་རྣམ་ཐར་སྒོ་གསུམ་དུ་གྲགས་པའི་
གཙུག་ལག་ཁང་འདི་ནི། འཕགས་པ་རིན་པོ་ཆེས་རྒྱ་ཡུལ་ནས་ཆ་རྐྱེན་མང་
དུ་བསྐུར་ནས་དཔོན་ཆེན་ཤཱཀྱ་བཟང་པོས་བཞེངས། འདིའི་རྟེན་གཙོ་ལ་ཐུབ་
པ་བྱང་ཆུབ་ཆེན་པོར་གྲགས་པ་འདི་ཆོས་རྗེ་པ་བྱང་ངོས་སུ་བྱོན་པའི་སྐུ་རིམ་ལ་
ཤཱཀྱ་བཟང་པོས་བཞེངས། དེང་སྐབས་ཕུར་པ་ལྷ་ཁང་དུ་བཞུགས། དེའི་
གཡས་ན་རིམ་བཞིན་ས་པཎ་གྱི་ཡུམ་གྱི་ནང་རྟེན་མྱུར་མཛད་ལྷ་མོའི་བཞེང་སྐུ།
འཕགས་པ་རིན་པོ་ཆེའི་ཐུགས་དམ་རྟེན་བཀྲ་ཤིས་སྒོ་མང་། ལོ་ཙཱ་བ་དཔལ་
དབྱངས་ཀྱི་ནང་རྟེན་སྒྲོལ་སྐུ། ཀུན་སྤངས་ཆོས་གྲགས་ཀྱི་ནང་རྟེན་ཐུབ་པ།
དཔོན་ཆེན་དབང་ཕྱུག་བརྩོན་འགྲུས་ཀྱི་ནང་རྟེན། ཀུན་བློ་ཆོས་དབྱིངས་
གནང་སྐབས་ཇི་ལྟ་བའི་འདྲ་སྐུ་བྱིན་ཅན་རྣམས་དང་། རྟེན་གཙོའི་གཡོན་ན་
རིམ་བཞིན་སེ་ཆེན་རྒྱལ་པོའི་ལྕམ་དཔོན་མོ་ཆ་བུ་གྲགས་པའི་ནང་རྟེན་ཐུབ་
པའི་གསེར་སྐུ་དང་། འཕགས་པའི་ཡུམ་གྱི་ནང་རྟེན་སྒྲོལ་མའི་བཞེང་ སྐུ།
འགྲོ་མགོན་ཕྱག་ནའི་ནང་རྟེན་རྣམ་སྣང་གསེར་སྐུ། ས་ལ་འོད་ཟེར་གྲགས་ཀྱི་
ནང་རྟེན་ཐུབ་སྐུ།
ཞལ་ལྷོ་གཟིགས་ལ་དཔོན་ཆེན་བསོད་ནམས་དཔལ་གྱི་ནང་རྟེན་ཐུབ་
སྐུ། དེའི་ གཡོན་ན་ རིམ་བཞིན་ ཤར་པ་ཤེར་འབྱུང་ གི་ནང་རྟེན་ཐུབ་ སྐུ།
འཕགས་པ་བློ་གྲོས་རྒྱལ་མཚན་གྱི་བསྙེན་རྫོགས་མཁན་པོ་སྙེ་ཐང་གྲགས་པ་



72
གནས་མཆོག་ས་སྐྱ།
སེངྒེའི་ནང་རྟེན་འོད་དཔག་མེད། དེང་སྐབས་ཕུར་པ་ལྷ་ཁང་དུ་བཞུགས།
དེའི་གཡོན་གྱི་ཐོག་མཚམས་ན་རྗེ་བཙུན་སྐུ་མཆེད་ཀྱི་གདུང་ཐལ་ལས་གྲུབ་པའི་
མཆོད་རྟེན་གསེར་ཕྱུགས་གཉིས། བྱང་ངོས་ན་ཡུམ་བཀྲ་ཤིས་དཔལ་གྱི་བུ་
ཁྲིད་ཀྱི་གདུང་རྟེན་འཇིམ་པའི་བྱང་ཆུབ་མཆོད་རྟེན། དེའི་སྐུ་མདུན་ཀ་བ་ལྷོ་
གདོང་ན་གམ་པ་བ་བདག་པོ་མཐུ་སྟོབས་དྲུང་གི་གདུང་རྟེན་དངུལ་འབུམ་སྒོ་
ཁྱིམ་ན་སྔགས་འཆང་ཆེན་པོའི་གསེར་སྐུ། ཀ་བ་བྱང་གདོང་ན་བདག་པོ་ཕུན་
ཚོགས་པའི་གདུང་རྟེན་སྒོ་ཁྱིམ་ན་རྒྱལ་བ་བྱམས་པའི་གསེར་སྐུ་རྣམས་བཞུགས་
སོ། །
༈ བླ་མ་ལྷ་ཁང་ནི་གོང་ཞུས་ལྟར་དབུ་རྩེའི་ཁྱམས་ཆེན་དང་བླ་མ་ལྷ་
ཁང་དུ་གྲགས་པ་འདི་གཉིས་རྗེ་བཙུན་རིན་པོ་ཆེ་དང་། ཟངས་ཚ་གཉིས་ཀྱིས་
བཞེངས་པར་མཛད་པའི་རྟེན་གཙོར་སྨན་འདམ་ལས་གྲུབ་བའི་ས་བིར་སྔགས་
འཆང་ཆེན་པོའི་ཕྱག་ནས་མ། དེའི་གཡོན་ན་སྔགས་འཆང་ཆེན་པོ་དང་།
རྟེན་གཙོའི་གཡས་ན་རིམ་བཞིན་བདག་ཉིད་ཆེན་པོ་བཟང་པོ་དཔལ། བཞི་
ཐོག་པ་འཇམ་དབྱངས་ཆེན་པོའམ་ཤར་པ་འཇམ་དབྱངས་པ། ཏི་ཤྲི་ཀུན་
དགའ་ལེགས་འབྱུང་རྣམས་ཀྱི་སྐུ་བརྙན།།
སྔགས་འཆང་ཆེན་པོའི་གཡོན་ན་རིམ་བཞིན་བཞི་ཐོག་མཁས་བཙུན་
ཆེན་པོ་དང༌། སློབ་དཔོན་ནམ་མཁའ་རྒྱལ་མཚན་གྱི་སྨན་སྐུ། ཞལ་ནུབ་
གཟིགས་རྟེན་གཙོར་ས་པཎ་མཚལ་ཁྲག་མ། དེའི་གཡས་ན་ས་ལོ་དང་། ཐེག་
ཆེན་ཆོས་རྒྱལ་གྱི་སྨན་སྐུ། ས་པཎ་གྱི་གཡོན་ན་འགྲོ་མགོན་འཕགས་པ་ཉིད་ཀྱི་
ཕྱག་ནས་མ་དང་། སྙེ་ཐང་གྲགས་སེངྒེའི་སྨན་སྐུ་ཉིད་ཀྱི་ཕྱག་ནས་མ། དེའི་



73
གདན་སའི་གནས་ཡིག
གཡོན་ན་རྡོ་རིང་ཀུན་སྤངས་པའི་སྨན་སྐུ་སོགས་དང་། བཞི་ཐོག་པ་ཀུན་
དགའ་དབང་ཕྱུག་གི་ཐུགས་དམ་ལམ་འབྲས་བླ་རྒྱུད་རྡོ་རྗེ་འཆང་ནས་ཀུན་
དགའ་བཟང་པོ་ཡན། གཞན་ཡང་རྗེ་བཙུན་གྲགས་པའི་སྐུ་ཕྱག་ནས་མ་
བཅས། མདོར་ན་ལི་སྐུ་གདུང་རྟེན་སོགས་བརྗོད་ཀྱི་མི་ལང་པ་དང་། ལོགས་
བྲིས་ལ་ཞལ་ལྷོ་གཟིགས་ཀྱི་དབུས་ན་ས་ཆེན་ལ་འཇམ་དབྱངས་ཞལ་གཟིགས་
དུས་ཀྱི་བཀོད་པ་དང་ས་ཆེན་རང་གི་སྐུ་འདྲ་མི་ཚད་མ་འདྲ་སྐུ་ཞལ་སྤྲོད་ལ་རྗེ་
བཙུན་རྩེ་མོ་ལ་གདུང་རབས་ཀྱི་བསྐོར་བ་རྗེ་བཙུན་གྲགས་པའི་འདྲ་སྐུ་ཡོན་
བདག་གི་ཚུལ་དུ་བཞུགས། གཞན་ཡང་འཕགས་པའི་ཆིབས་སྒ་ཐུམ་དམ་སྦྱར།
ཐང་ག་བྱིན་ཅན་རས་དཀྱིལ་སོགས་མང་དུ་བཞུགས་པ་ལ་ས་རྒྱན་གནམ་རྒྱུན་
ཕུན་སུམ་ཚོགས་པས་བཀོད་པ་བཅས་བཞུགས། སྟེང་འགྲོ་མགོན་ཕྱག་ནས་
བཞེངས་པའི་གན་ཇི་ར་ཟླ་བའི་འོད་ཟེར་གསེར་ཕུག་ཆུང་ངུ་བཅས་ཡོད་པ།
ད་ལྟ་ཐུབ་ཆེན་འཛམ་གླིང་གཡས་བཞག་དབུ་སྟེང་ན་ཡོད་པ་འདི་ཡིན། དུས་
ཕྱིས་དབང་སྙིང་ནས་ཉམས་གསོ་གནང་། སྔགས་འཆང་ངག་གི་དབང་པོའི་
ཐུགས་དགོངས་ལྟར་དེའི་སྲས་གྲགས་བློས་རྗེ་བཙུན་འཇམ་པའི་དབྱངས་ཀྱི་
དབུ་སྟེང་དུ་གསེར་ཐོག་ཐིགས་ཁང་དང་བཅས་པ་བཞེངས།
༈ དབུ་རྩེ་གསར་མའི་སྟེང་གཞལ་ཡས་ལྷ་ཁང་དུ་གྲགས་པ་ཐེག་
ཆེན་རིན་པོ་ཆེས་བཞེངས་པའི་རྟེན་གྱི་གཙོ་བོ་ལ་ཀྱེ་རྡོར་བློས་བསླངས་ཀྱི་ལྷ་
ཚང་མར་སྨན་སྐུ་འདི་ལ་ཀུན་དགའ་བློ་གྲོས་ཀྱིས་ཉམས་གསོ་མཛད། དེའི་
གཡོན་ན་བདེ་མཆོག་ལོ་ཧི་པའི་བློས་བསླངས། དེའི་གཡས་མདུན་ན་ཉེ་
གནས་ལྷ་བཟང་གི་ནང་རྟེན་འཇམ་དབྱངས། ཀྱེ་རྡོར་གྱི་གཡོན་ན་ཀུན་རིག་



-
-
-
-
-
-
-
གནས་མཆོག་ས་སྐྱ།
གི་བློས་བསླངས། དེའི་གཡོན་མདུན་ན་བཞི་ཐོག་པ་འཇམ་དབྱངས་ཆེན་པོའི་
ནང་རྟེན་རྡོ་རྗེ་འཆང་གསེར་སྐུ། ཀ་གདོང་ན་ཐེག་ཆེན་ཆོས་ཀྱི་རྒྱལ་པོའི་སྨན་
སྐུ་མེ་ཐུབ་མ། ཤར་བྱང་གི་སྦུག་ན་བྲིས་མགོན་བྱིན་རླབས་ཅན་གཏོར་ཚོགས་
དང་བཅས་པ། བྱང་ཕྱོགས་ཀྱི་ཁྲི་མིག་གི་སྟེང་ན་བདག་ཉིད་ཆེན་པོ་དང་ཏི་ཤྲཱི་
ཀུན་དགའ་རྒྱལ་མཚན་རྣམ་གཉིས་ཀྱི་ཐུགས་དམ་བཀའ་འགྱུར་གསེར་བྲིས་མ་
པོ་ཏི་བརྒྱ་ཚར་རེ་དང་། ནུབ་ཕྱོགས་ཀྱི་ཁྲི་མིག་ལ་ཏཱ་མིང་རྒྱལ་པོས་ཐེག་ཆེན་
ཆོས་རྗེ་ལ་ཕུལ་བའི་བཀའ་འགྱུར་མཚལ་སྤུར་མ་དང་ཐེག་ཆེན་རིན་པོ་ཆེ་རང་
གི་ཐུགས་དམ་གསེར་གྱི་བཀའ་འགྱུར། ལྡེབས་བྲིས་སྒོ་ནང་གཡོན་ན་ཕྱག་
རྡོར་འཁོར་ཆེན། དེའི་གཡོན་ན་སྒྲོལ་མ་དང་ཚེ་དཔག་མེད་རྡོར་དབྱིངས།
ནུབ་ཕྱོགས་ཀྱི་འཁོར་ལོ་སྒྱུར་དྲུག་རྣམས་ཀྱི་དཀྱིལ་འཁོར་ལ། དེའི་གཡོན་ན་
རིམ་བཞིན་བདེ་མཆོག་ལྷ་ལྔའི་ཞིང་ཁམས། བདེ་མཆོག་མཁའ་འགྲོའི་ཞིང་
ཁམས།
བདེ་མཆོག་མཁའ་འགྲོའི་དཀྱིལ་འཁོར། དབུས་ན་ཆོས་རྗེ་ཁུ་དབོན།
དེའི་གཡོན་དུས་འཁོར་ཡོངས་རྫོགས་ཀྱི་དཀྱིལ་འཁོར། དེའི་གཡོན་ན་གུར་
ཞལ། བྱང་ཕྱོགས་ཞལ་ལྷོ་བསྟན་ལ་ཀྱེ་རྡོར་དཀྱིལ་འཁོར། དེའི་གཡོན་ན་
རིམ་བཞིན་བདག་མེད་མའི་དཀྱིལ་འཁོར་དང་། བདེ་མཆོག་ནག་པོའི་དཀྱིལ་
འཁོར། གདན་བཞིའི་ཡབ་ཡུམ། དེའི་གཡོན་དགྲ་ནག དེའི་གཡོན་ན་
གདོང་དྲུག་རྣམས་ཀྱི་དཀྱིལ་འཁོར། ཤར་གྱི་ནུབ་གཟིགས་ན་གཡོན་རིམ་
བཞིན་གསང་འདུས། འཇམ་རྡོར། མི་བསྐྱོད་པ་གཉིས། གཤེད་དམར།
ཕུར་པ་ས་ལུགས། གུར་མགོན་རྣམས་ཀྱི་དཀྱིལ་འཁོར། སྒོ་གོང་ན་ཐེག་ཆེན་



-
--
--
གདན་སའི་གནས་ཡིག
ཆོས་རྗེ་ཡོན་བདག་གི་ཚུལ། དེའི་གཡོན་ན་དམར་པོ་སྐོར་གསུམ། སྒོ་གཡོན་
ན་དཀར་བདུད་གཉིས། དེ་འོག་ཀླུ་རྒྱལ་གཙུག་ན་རིན་ཆེན་སོགས་བྱིན་ཅན་
བཞུགས། །
༈ མགོན་ཁང་ནང་གུར་མགོན་འདོད་གསོལ་དམིགས་གསལ་དང་
ལྡན་ པ་ སོགས་ ཀྱི་ སྣང་བརྙན་བྱིན་རླབས་ ཅན་ གཏོར་ཚོགས་དང་ བཅས་
བཞུགས་པའི་སྟེང་གི་གསེར་ཏོག་ཆེན་མོ་རྡོ་རྗེ་ཕྱེད་པ་རིན་ཆེན་འབར་བ་དང་
བཅས་པ་སྟེ་དེ་ནི་འགྲོ་མགོན་འཕགས་པའི་ས་སྐྱའི་གསེར་ཏོག་ཆེན་མོའི་རྒྱུ་
བྱས་ཞེས་པ་དེ་ཡིན་ནོ། ། དབུ་རྩེ་གསར་རྙིང་རགས་ཙམ་བསྟན་ཟིན་ཏོ། །
༈ སྒྲོལ་མ་ལྷ་ཁང་ནི་སྐད་གཉིས་སྨྲ་བའི་དབང་པོ་བ་རི་ལོ་ཙཱ་བ་
རིན་ཆེན་གྲགས་དེ་ཉིད་ཀྱིས་སྐྱེ་དགུའི་བསོད་ནམས་སྤེལ་བའི་མགྲོན་དུ་སྤྱན་
དྲངས་པའི་གཡུ་མཁར་མོ་ཆེ་འདིའི་རྟེན་ལ་ངོ་མཚར་རྟེན་བཞིའི་གྲས་གཡུ་
མཁར་མོའི་སྒྲོལ་ མ་ སེམས་དཔའ་གསུམ་ བརྩེགས་ སུ་ གྲགས་ པ་ དེ་ ཉིད་ ནི།
སྔོན་བླ་མ་བ་རི་ལོ་ཙཱ་བས་རྒྱ་གར་ནས་རྗེ་བཙུན་སྒྲོལ་མའི་རྣམ་སྤྲུལ་བུ་མོ་གཞོན་
ནུ་ཞིག་དང་དཔོན་སློབ་ཀྱི་ཚུལ་གྱིས་གནས་འདིར་ཕེབས་ཏེ། སྲིན་མོ་གན་
རྐྱལ་འགྱེལ་པ་ལྟ་བུའི་གནས་ཀྱི་སྟེང་དུ་གཙུག་ལག་ཁང་འདི་ཉིད་བཞེངས་ཏེ་
དཔོན་སློབ་གཉིས་ཡུན་རིང་དུ་བཞུགས། རེ་ཞིག་གི་ཚེ་གནས་འདིའི་ནུབ་
ཕྱོགས་ན་ཡོད་པའི་ཕྱུག་པོ་ར་སྐྱ་བ་ཞེས་བྱ་བ་ལ་བུ་མོས་མེ་སློང་དུ་འབྱོན་པ་
ཁྱིས་དེད་དེ། མེ་སྟེར་མཁན་གྱི་རྒན་པོས་ཁྱི་དང་བུ་མོའི་མཚམས་སུ་ཁུ་ཚུར་
སྣུན་པས་ཞིང་སྟེང་གི་རྡོ་ལ་ཁྱི་དང་བུ་མོའི་ཞབས་རྗེས་རྒན་པོའི་ཕྱག་རྗེས། མེ་
ཐོར་བའི་ཤུལ་དང་བཅས་པ་ད་ལྟ་ཡང་དད་པ་སྤེལ་བའི་རྟེན་དུ་བཞུགས་པས་



76
་་
-
གནས་མཆོག་ས་སྐྱ།
སྒྲོལ་མ་ཁྱི་དེད་མར་གྲགས། དུས་དེར་བླ་མས་བུ་མོ་ལ་སྤྲུལ་པ་སྟོན་རྒྱུ་འདུག་
པས་སྟོན་ཅིག་གསུངས་པས་མེད་ལགས་ཞུས་ནས་མ་བསྟན། ནན་གྱིས་བཀའ་
གནང་བས་བུ་མོ་དེ་ཉིད་བླ་མའི་ཐུགས་དམ་གྱི་རྟེན་དངུལ་གྱི་སྒྲོལ་མ་མཐོ་གང་
བ་ཞིག་ཡོད་པ་དེ་ལ་ཐིམ། དེའང་ཙན་དན་གྱི་སྒྲོལ་མ་ཁྲུ་གང་ཡོད་པ་དེ་ལ་
ཐིམ་པ་ན། དེ་ལྟ་བུའི་ཙན་དན་གྱི་སྒྲོལ་མ་དམ་ཚིག་སེམས་དཔའ། དངུལ་
གྱི་སྒྲོལ་མ་ཡེ་ཤེས་སེམས་དཔའ་སྤྲུལ་པའི་བུ་མོ་ཏིང་ངེ་འཛིན་སེམས་དཔའ་
ལགས་པས་སྒྲོལ་མ་སེམས་དཔའ་གསུམ་བརྩེགས་སུ་གྲགས་པ་དེ་ཉིད་ཐུགས་
ཀར་བཞུགས་ པའི་སྨན་ སྐུ་ཡིད་བཞིན་ གྱི་ནོར་བུ་མཐོང་བས་ ཡིད་འཕྲོག་
འདིའི་གཡས་ན་སྒྲོལ་མ་གསེར་མདོག་ཅན་མ། གཡོན་ན་ཁྲོ་གཉེར་ཅན་མ་ཏེ་
འཁོར་རྣམ་གཉིས་དང་།
སྔགས་འཆང་ཆོས་ཀྱི་རྒྱལ་པོའི་སྐུ་བརྙན་བཞུགས་པའི་མདུན་སྒྲོལ་མ་
འཇིགས་སྐྱོབས་ཀྱི་སྨན་སྐུ་དེ་རྣམས་ཐམས་ཅད་རིང་བསྲེལ་རྣམ་བཞིས་བྱུར་
བུར་གཏམས་ཏེ་ལུས་ཅན་བསོད་ནམས་སྤེལ་བའི་གཉེན་དུ་བཞུགས་པའི་ཁང་
བཟང་འདིའི་ལྡེབས་བྲིས་ལ། འཁོན་དཀོན་མཆོག་རྒྱལ་པོ། བ་རི་ལོ་ཙཱ་བ།
བླ་མ་ས་སྐྱ་བ། ས་ལོ་འཇམ་དཔལ་རྡོ་རྗེ། སྔགས་འཆང་ཀུན་དགའ་རིན་
ཆེན། གྲགས་པ་བློ་གྲོས་རྣམས་དང་། འཇིགས་པ་བརྒྱད་སྐྱོབས་དམ་ཅན་
ཆོས་སྲུང་ལྕམ་དྲལ། གཉན་མགོན་བྲམ་ཟེའི་གཟུགས་ཅན། དམག་ཟོར་ལྷ་
མོ་པུ་ཏྲ་བཅས་བཞུགས་པའི་སྤྱན་སྔར་ས་རྒྱན་གནམ་རྒྱན་སོགས་མཆོད་རྫས་
ཀུན་བཟང་རྣམ་སྤྲུལ་ལ་མཐོ་འཚམ་པ་ལྟ་བུར་བཞུགས་སོ། །
༈ འདིའི་སྟེང་ཚེ་ལྷ་ཁང་དུ་གྲགས་པ་འདི་ནི་དཔལ་ས་སྐྱ་པ་བསོད་



གདན་སའི་གནས་ཡིག
77
ནམས་རིན་ཆེན་བཀྲ་ཤིས་གྲགས་པ་རྒྱལ་ མཚན་དཔལ་བཟང་པོས་ བསྟན་
འཛིན་སྐྱེས་ཆེན་སྤྱི་དང་བྱེ་བྲག་རྗེ་བཙུན་ས་སྐྱ་པའི་གདུང་རབས་བྱོན་དང་
འབྱོན་འགྱུར་རྣམས་བསྐལ་བརྒྱར་ཞབས་པད་བརྟན་ཅིང་། ཆོས་ཀྱང་བསྟན་
པའི་སླད་དུ་ནུབ་ཕྱོགས་བདེ་ཆེན་ཞིང་གི་མགོན་པོ་སྣང་བ་མཐའ་ཡས་ལ་ཉེ་
གནས་འཇིག་ རྟེན་དབང་ཕྱུག་དང༌། ཕྱག་ན་རྡོ་རྗེ་ དེ་ རྣམས་ གཙོ་བོར་
བཞུགས་པའི་གཡས་གཡོན་དུ་སངས་རྒྱས་ཚེ་དཔག་མེད་དང་། རིན་ཆེན།
པད་མ། ལས། ཀུན་གཟིགས། ཡོན་ཏན། མི་གཡོ་ཚེ་དཔག་མེད་རྣམས་
ཀྱི་སྣང་བརྙན། སྐུ་རྒྱུ་རིན་ཆེན་གསེར་ཟངས་ལས་གྲུབ་པའི་རིན་ཆེན་སྣ་
ཚོགས་ཀྱི་ཕྲ་ཚོམ་གྱི་སྤྲུས་པ་རིང་བསྲེལ་རྣམ་བཞི་གཙོ་བོར་བཞུགས་པའི་བར་
མཚམས་རྣམས་བྱིན་རྟེན་གྱི་ཆུ་བུར་གཏམས་ཏེ་བཞུགས་པ་ལ་ས་རྒྱན་གནམ་
རྒྱན་སོགས་ཀུན་བཟང་མཆོད་སྤྲིན་ལྟ་བུས་གཏིབས་ཏེ། གསང་བདག་ལག་ན་
རྡོ་རྗེ་བསོད་ནམས་རིན་ཆེན་གྱིས་དཔལ་ཀྱེ་རྡོ་རྗེ་ལ་བརྟེན་ནས་རབ་གནས་
མཛད་དོ། །
༈ འདིའི་བྱང་ངོས་ན་བཞུགས་པའི་མི་འགྱུར་ཚེ་ཡི་ལྷ་ཁང་འདི་
ཉིད་ནི། དཔལ་ས་སྐྱ་པ་ཆེན་པོ་སྔགས་འཆང་བླ་མ་ཐམས་ཅད་མཁྱེན་པ་ངག་
དབང་ཀུན་དགའ་དཔལ་ལྡན་ཆོས་སྐྱོང་བཀྲ་ཤིས་གྲགས་པ་རྒྱལ་མཚན་དཔལ་
བཟང་པོས་ལེགས་པར་བཞེངས་པའི་སྐུ་རྟེན་ལ་རིན་ཆེན་གཉིས་པ་ལས་གྲུབ་
པའི་རྒྱལ་བ་ཚེ་མཐའ་ཡས་པའི་སྐུ་བརྙན། དེའི་གཡས་ན་རྣམ་རྒྱལ་མ། རྟེན་
གཙོའི་གཡོན་ན་སྒྲོལ་དཀར་བཞུགས་པ་ལ་ཚེ་སྦྱིན་ལྷ་ཚོགས་བསམ་གྱིས་མི་ཁྱབ་
པས་བསྐོར་བ་དང་བཅས།
་



གནས་མཆོག་ས་སྐྱ།
༈ འདི་སྟེང་སྔགས་འཆང་བླ་མ་ཉིད་ཀྱིས་ཆབས་ཅིག་བཞེངས་པའི་
འཇམ་དཔལ་ལྷ་ཁང་ན། འཇམ་དཔལ་རིགས་ལྔའི་འབུར་སྐུ། ལྡེབས་
བྲིས་ལ་འཇམ་དཔལ་རྡོ་རྗེ་ཞི་དྲག་རྒྱུད་སྡེ་རྣམས་ནས་བཤད་ཚུལ་ཐ་དད་
རྣམས་ཀྱི་རི་མོ་ཁྱད་མཚར་མཐོང་བའི་ཡིད་འཕྲོག་བཞུགས་པ་ལ་ས་རྒྱན་གནམ་
རྒྱན་གྱིས་ཕྱུག་པར་བཞུགས། གཞན་ཡང་དེའི་ཤར་དུ་ཐང་རྒྱལ་ལྷ་ཁང་ནང་
ལྡེབས་བྲིས་ཐང་རྒྱལ་བརྒྱ་ཚར་སོགས་དང་སྟེང་མགོན་ཁང་བཅས་པ་དང་།
འདིའི་ལྷོ་ནུབ་སྐྱེད་ཚལ་ཁྲོད་རྡོ་རྗེ་རིན་ཆེན་རྒྱལ་མཚན་གྱི་ཕྱི་རྟེན་བྱང་ཆེན་
མཆོད་རྟེན་གསེར་ཟངས་ཀྱི་གདུགས་འཁོར་བཅས་པ་བཞུགས། སྒྲོལ་མ་ལྷ་
ཁང་ཆར་གཏོགས་བསྟན་ཟིན་ཏོ། །
༈ སྐབས་འདིར་གསུང་རྟེན་མཆོག་ཏུ་གྱུར་པ་ཆོས་དུང་དཀར་པོ་
རྒྱང་གྲགས་ཡིད་བཞིན་ནོར་བུ་རིན་ཆེན་འདི་ཉིད་ཀྱི་ལོ་རྒྱུས་དང་ཁྱད་པར་
འཕགས་ཚུལ་ཅུང་ཟད་བརྗོད་ན། དེའང་དཔལ་ལྡན་ས་སྐྱ་ལ་བསྔགས་པ་
སྙན་ངག་དབང་པོའི་ཉེར་མཚོ་ལས། ཀླུ་དབང་དབང་པོའི་དཔལ་ཡོན་ལས་
འོངས་པའི། ། དུང་དཀར་དཀར་པོ་རྒྱང་གྲགས་ཚངས་དབྱངས་ཅན། །
ཐུབ་དབང་དབང་པོས་ཆོས་འཁོར་བསྐོར་བའི་ཚེ། ། ལྷ་དབང་དབང་པོས་
ཕུལ་ཏེ་འདི་ལེགས་དྲངས། ། ཞེས་གསུངས་པ་ལྟར་ཡང་དག་པར་རྫོགས་པའི་
སངས་རྒྱས་ཐབས་མཁས་ཐུགས་རྗེ་མངའ་བ་དེ་ཉིད་ཀྱིས། དང་པོ་བྱང་ཆུབ་
མཆོག་ཏུ་ཐུགས་བསྐྱེད། བར་དུ་བསྐལ་པ་གྲངས་མེད་གསུམ་དུ་ཚོགས་
བསགས། མཐར་མངོན་པར་རྫོགས་པར་སངས་རྒྱས་ནས། གཞན་དང་ཐུན་
མོང་དང་ཐུན་མོང་མ་ཡིན་པ་ཆོས་ཀྱི་འཁོར་ལོ་བསྐོར་བའི་དུང་ལ་ཆོས་དུང་དུ་



གདན་སའི་གནས་ཡིག
79
གྲགས། ཡིད་བཞིན་ནོར་བུ་ལ་གསོལ་བ་བཏབ་པས་དགོས་འདོད་ཐམས་ཅད་
བདེ་བླག་ཏུ་སྩལ་བ་ལྟར། འདི་ཉིད་ལ་གསོལ་བ་བཏབ་པས་སྲིད་བཞིའི་བདེ་
ལེགས་ཐམས་ཅད་འབད་མེད་དུ་འབྱུང་བས་ཡིད་བཞིན་ནོར་བུ་ཞེས་གྲགས་
པས་བྱིན་རླབས་ཀྱི་གཟི་འོད་རབ་ཏུ་འབར་བ་འདི་ཉིད་ནི། གངས་ཁྲོད་ཐུག་
པའི་རྒྱལ་ཚབ་ཆེན་པོ་རྗེ་བཙུན་ས་སྐྱ་པའི་ཕྱག་ཏུ་རྒྱ་ནག་ནས་ཕུལ་བ་ཡིན་པས།
ཐོག་མར་རྒྱ་ནག་ཏུ་བྱོན་ཚུལ་ཇི་ལྟར་ཡིན་ཞེ་ན། དེའང་རྒྱ་གར་རྒྱལ་
པོ་དྷམཱ་པཱ་ལ་དང་། རྒྱ་ནག་རྒྱལ་པོ་དེ་ཝ་རཱ་ཛ་གཉིས་མཐོང་མ་མྱོང་ཕྲད་མ་
མྱོང་བའི་གྲོགས་པོ་བྱས་ཏེ། དུས་རེ་ཞིག་གི་ཚེ། རྒྱལ་པོ་དྷརྨཱ་པཱ་ལའི་རིང་ལ་
མུ་སྟེགས་ཀྱི་དམག་གིས་དཔལ་ནཱ་ལེནྡྲ་བཅོམ། བསྟན་པ་བསྣུབས་པའི་དུས་
སུ། རྒྱ་ནག་རྒྱལ་པོ་དེ་ཝ་རཱ་ཛ་ལ་དཔུང་གྲོགས་དགོས་པའི་ཕྲིན་བསྐུར་བས།
ངེད་ཀྱི་དམག་མི་མཐོན་སྐྱེས་ནོར་བཟང་པོ་བསྐུར་གྱིས། དེ་ལ་བརྟེན་ནས་ཕྱི་
བ་ཐུལ། བསྟན་པ་མ་འགྲིབ་པར་གྱིས་ཟེར་ནས། སྐྱེས་ཀྱི་ནོར་རྫས་བཟང་པོ་
ལན་གཉིས་བསྐུར། གཞན་ཡང་གྲོས་དང་བསླབ་བྱ་བཟང་པོ་བྱས་བཏང་བས་
རྟེན་འབྲེལ་གྱིས་མུ་སྟེགས་པའི་དཔུང་བཅོམས་པར་གྱུར་ཏེ། ནང་པའི་བསྟན་
པ་ཉིན་མོ་ལྟར་གསལ་བར་བྱུང་། དེར་སྐྱེས་ལན་དུ་རྒྱ་ནག་རྒྱལ་པོར་སངས་
རྒྱས་དགུང་ལོ་བཅུ་གཉིས་པའི་སྐུ་ཚད་དང་། སངས་རྒྱས་ཀྱི་ཆོས་དུང་། ཆུ་
ཀླུང་གི་མདོ། རྒྱན་སྟུག་པོ་བཀོད་པའི་མདོ། འདུལ་བ་ཀོ་ཤ ཟ་མ་ཏོག་
བཀོད་པའི་མདོ། དགེ་སློང་སྡོམ་བརྩོན་ལྡན་པ་བཞི་སྡེ་དང་བཅས་པ་བསྐུར་
བས་རྒྱ་གར་ནས་རྒྱ་ནག་དུ་གདན་དྲངས་པ་ཡིན་ལ། འདིའི་ནང་ཚན་ཇོ་བོ་ནི་
རྒྱ་བཟའ་ཀོང་ཇོས་ལྷ་ལྡན་དུ་སྤྱན་དྲངས། ཆོས་དུང་དཀར་པོ་རྒྱང་གྲགས་



80
གནས་མཆོག་ས་སྐྱ།
འདི་གངས་ཁྲོད་ཐུབ་པའི་རྒྱལ་ཚབ་རྗེ་བཙུན་ས་སྐྱ་པའི་ཕྱག་ཏུ་བྱོན་ཚུལ་ལ་
ཧོར་གོ་དན་རྒྱལ་པོས་ཕུལ་པས་ལོ་རྒྱུས་ལྟར་ན། ས་པཎ་གྱིས་འཕགས་པར་
གནང་། ཡོངས་གྲགས་ནི་འཕགས་པ་ལ་སེ་ཆེན་རྒྱལ་པོས་ཕུལ་བ་ཡིན་ཞིང་དེ་
ཡང་འཕགས་པ་རིན་པོ་ཆེས་རྒྱལ་པོས་དབུ་མཛད་དབང་པ་ཉི་ཤུ་རྩ་ལྔ་ལ་ཟབ་
མོའི་རྒྱུད་ཀྱི་ཉིང་ཁུ་དགྱེས་པ་རྡོ་རྗེའི་དབང་ལན་གསུམ་གྱི་བར་དུ་སྩལ་བས་
ཧོར་གྱི་ཡུལ་དུ་གསང་ཆེན་རྡོ་རྗེ་ཐེག་པའི་དབུ་བརྙེས་པ་ཡིན་ལ། དབང་ཡོན་
དུ་ཕུལ་བའི་དབང་ཡོན་དང་པོ་ལ་ཁྲི་བསྐོར་བཅུ་གསུམ། ། དབང་ཡོན་བར་
པ་ལ་ཆོས་དུང་དཀར་པོ་རྒྱང་གྲགས་ཀྱིས་གཙོས་པས་བོད་ཕྱོགས་ཁ་གསུམ་གྱི་
བན་དེ་དང་མི་སྡེ་སོགས་ཐམས་ཅད་ཕུལ། དབང་ཡོན་གསུམ་པ་ལ་བླ་མའི་
བཀའ་བཞིན་རྒྱ་ཡི་མི་གཡུར་ཆེན་མོ་ཞེས་ལོ་རེ་བཞིན་མི་གྲངས་ཕོན་ཆེན་
གསད་ཅིང་། མཚོ་ཆེན་པོར་སྐྱུར་གཏོང་བྱེད་པའི་མི་དགེ་བའི་ལས་ལམ་
འབུང་ཆེན་ཡོད་པ་དེ། སླར་མི་བགྱིད་པའི་དམ་བཅའ་ཕུལ་ བས་བླ་མ་
འཕགས་པ་ཤིན་ཏུ་ཐུགས་དགོངས་རྫོགས་ཤིང་། བླ་མས་བསྔོ་བའང་མཛད་
གནང་། དེ་ནས་འགྲོ་བའི་མགོན་པོ་བླ་ཆེན་འཕགས་པ་བློ་གྲོས་རྒྱལ་མཚན་
དཔལ་བཟང་པོ་ཉིད་དཔལ་ལྡན་ས་སྐྱར་ཕེབས་དུས་བསྣམས་ནས། འགྲོ་བ་
མ་ལུས་པའི་མཆོད་སྡོང་ལྟ་བུར་བཞུགས་སུ་གསོལ་བ་ལགས། དུས་དེ་ནས་
བཟུང་དེང་སང་གི་དུས་ནའང་འཁྲུལ་ཞིག་ཞལ་ངོ་རྣམས་ཀྱིས་ཆོས་འཁོར་
བསྐོར་བས་ཆོས་དུང་ཡང་མཛད་ཅིང་། སྔོན་བཞི་ཐོག་བླ་བྲང་པའི་ཞལ་ངོ་
ཀུན་དགའ་རིན་ཆེན་པས་ཉིན་རེ་བཞིན་ཆོས་དུང་ཐང་དྲུག་དྲུག་གསུང་བསྐུལ་
ཞིང་ཆོས་ཁྲི་ཐང་ཆེ་མོ་ནས་ཆོས་ཐུན་དྲུག་དྲུག་གསུངས་པ་ཡིན་ཞེས་ཀྱང་ཐོས་



གདན་སའི་གནས་ཡིག
མོད། ཉིན་རེ་བཞིན་ལན་གྲངས་དུ་མའི་བར་དུ་བསྐུལ་ཀྱང་ཟད་སྐྱོན་སོགས་
མེད་པ་འདི་ཁོ་ནས་ངོ་མཚར་ཆེ་ཞིང་། ཐུན་མོང་གདུལ་བྱའི་མིག་གི་ཡུལ་
དུའང་རྒྱལ་བ་ཀུན་གྱི་ཐུགས་རྗེའི་གཏེར་ཆེན་སྤྱན་རས་གཟིགས། དུས་འཁོར་
སྔགས་རྣམ་བཅུ་དབང་ལྡན། དབུ་ཆེན་གྱི་ཀ་ཡིག ས་ཆེན་ཀུན་བློས་གསུང་
ངག་ལམ་འབྲས་ཐོག་མར་སྩལ་སྐབས་མཁའ་སྤྱོད་དབང་མོའི་སྐུ་རྣམས་མཆོག་
དམན་ཀུན་ལ་སྣང་ཞིང་། གཞན་ཡང་སྐྱེས་ཆེན་མང་པོར་དག་པའི་གཟིགས་
ངོར་མཁའ་འགྲོའི་དྷཱ་ཡིག་གི་བདེ་མཆོག་གི་རྩ་སྔགས་ཡོད་པར་གཟིགས་པ་
སོགས་མང་དུ་ཐོས་ཀྱང་ཞིབ་པར་བརྗོད་ཀྱི་ག་ལ་ལང་། རགས་ཙམ་བརྗོད་
ནའང་འདིའི་གསུང་ཐོས་པ་ཙམ་གྱིས་བསྐལ་པ་བྱེ་བ་ནས་བསགས་པའི་སྡིག་
སྒྲིབ་འདག་ཅིང་ངན་འགྲོའི་སྐྱེ་སྒོ་འགག་པ། མཐོ་རིས་ཀྱི་སྒོ་ཕྱེ་ཏེ་བདེ་བར་
འགོད་པ་ དང་། སྡེ་ བརྒྱད་ མ་ རུང་ པའི་ ལོ་ ཏོག་ འཕྲོག་ པར་ ཙམ་ པ་ ན།
འདིའི་གསུང་བསྐུལ་བས་སེར་བ་རྣམས་གློ་བུར་དུ་ཡལ་བ་དང་། འདིའི་
གསུང་ཐོས་སར་གཅན་གཟན་མ་རུང་པ་མཆེ་བ་ཅན་སོགས་དང་། དུག་སྦྲུལ་
དང་སྡིག་པ་རྭ་ཛ་སོགས་ཀྱང་རྟེན་ནས་མི་འབྱུང་བ་ཡིན། འདི་ཉིད་བར་
སྐབས་སུ་སྔགས་འཆང་ཆེན་པོའི་སྐུ་དུས་ལ་དམ་ཉམས་ལྷ་ས་རྫོང་པས་ཁྱེར་བ་
ན། འབུད་མཁན་མེད་པ་སྐད་ངན་འདོན་པ་སོགས། ལྟས་ངན་ཆོ་འཕྲུལ་
མང་དུ་བསྟན་པ་ལ་རྟེན་གདན་ས་འདིར་བཤགས་པ་དང་བཅས་ཕུལ་བ་ཡིན་
ཞིང་། འདིའི་གསུང་བསྐུལ་གྱི་སླད་དུ་སྟོད་སྨད་བར་གསུམ་ ལྷོ་མོན་བྱང་
འབྲོག་སོགས་བར་མེད་དུ་འབྱུང་བས་ཡིད་བཞིན་ནོར་བུ་ལས་ལྷག་པ། འདི་
ལ་ལྕི་ཡང་སྣ་ཚོགས་འབྱུང་བ། བཞུགས་སྒམ་དུ་དྲོད་བྱུང་བ་སོགས་བྱིན་



82
གནས་མཆོག་ས་སྐུ།
རླབས་རྟགས་མཚན་ཅིའང་སྩོལ་བའི་བདག་ཉིད་དུ་བཞུགས་པ་འདིའི་དྲུང་དུ་
གནས་སྐབས་དང་མཐར་ཐུག་གི་རེ་སྨོན་ཕུན་སུམ་ཚོགས་པ་འབྱུང་བས་ཐུགས་
སྨོན་མཚམས་སྦྱོར་བཅས། དེང་སྐབས་ལྷ་ཁང་ཆེན་མོའི་ཐུབ་ཆེན་འཛམ་གླིང་
གཡས་བཞག་གི་སྐུ་མདུན་དུ་བཞུགས་པ་ལགས།
༈ ཐུགས་རྟེན་རྣམ་རྒྱལ་མཆོད་རྟེན་འདི་ཉིད་ནི། ངོ་མཚར་རྟེན་
བཞིའི་ནང་ཚན་གྱི་རྣམ་རྒྱལ་སྐུ་འབུམ་དེ་ཡིན་ལ། དེ་ཡང་སྐད་གཉིས་སྨྲ་བའི་
དབང་པོ་བ་རི་ལོ་ཙཱ་བ་རིན་ཆེན་གྲགས་ཞེས་ཡོངས་སུ་གྲགས་པ་འཕགས་
མཆོག་པད་དཀར་འཆང་བའི་རོལ་རྩེད་གངས་ཅན་འགྲོ་བའི་དཔལ་དུ་ཤར་བ་
དེ་ཉིད་ཀྱིས། དཔལ་ས་སྐྱའི་གདན་ས་ལོ་བརྒྱད་བཟུང་ཞིང་། དེའི་བར་ལ་
རྒྱ་གར་ཤར་ནུབ་སོགས་ཀྱི་མཆོད་རྟེན་བྱིན་རླབས་ཅན་ཇི་སྙེད་བཞུགས་པ་
ཐམས་ཅད་ཀྱི་ས་སྣ་བསྡུས་ནས་ཉིད་ཀྱི་ཐུགས་དམ་གྱི་རྟེན་དུ་ས་སྐྱའི་རྣམ་རྒྱལ་
སྐུ་འབུམ་དུ་གྲགས་པ་འདི་བཞེངས་པར་མཛད་ཅིང་རྣམ་རྒྱལ་གྱི་གཟུངས་
འབུམ་གཏེར་གསུམ་དང་ཁྲི་ཚོ་བདུན་བཞུགས་པའི་སཙྪ་རྒྱ་བོད་ཀྱི་རྟེན་བྱིན་
རླབས་ཅན་དུ་མ་ནང་དུ་བཅུག དེ་བཞིན་གཤེགས་པ་དང་། པཎ་གྲུབ་དུ་
མའི་རིང་བསྲེལ་དང་གདུང་། ཁྱད་པར་དུ་སངས་རྒྱས་འོད་སྲུང་གི་སྐུ་གདུང་
རིང་བསྲེལ་སོགས་ཕོན་ཆེ་བ། སངས་རྒྱས་འོད་སྲུང་གི་སྣམ་སྦྱར་སོགས་བྱིན་
རྟེན་བསམ་གྱིས་མི་ཁྱབ་པ་བཞུགས་ཤིང་། བཀྲ་ཤིས་པའི་རྟེན་འབྲེལ་དུ་མ་
མཛད་ནས། རབ་གནས་ཀྱི་དོན་དུའང་རྣམ་རྒྱལ་གྱི་ཆོ་ག་སྟོང་ཚོ་གཉིས་
ཐུགས་ཉམས་སུ་བསྟར་ཏེ། ཚེས་བརྒྱད་ཀྱི་ཉིན་མོ་རབ་ཏུ་གནས་པའི་མེ་ཏོག་
འཐོར་བར་མཛད་པ་ན། མཆོད་རྟེན་འདིའི་བུམ་པ་ལས་འཕྲོས་པས་འོད་



ཙ3
----
གཏའ་
མ
-
མས 3
--
གདན་སའི་གནས་ཡིག
སེར་པོ་གསེར་གཙོ་མའི་མདོག་ལྟ་བུས་མིག་གིས་མཐོང་ཚད་ཀྱི་ས་དང་ནམ་
མཁའ་ཁྱབ་ཅིང་། དྲིལ་བུའི་སྒྲ་འདྲ་བ་ཁྲོལ་བ་དང་། ལེགས་སོ་ཞེས་པའི་སྒྲ་
མི་ཆེ་བར་ལན་བཞིར་བསྒྲགས་པ། དེར་ཡོད་འགྲོ་བ་ཀུན་གྱིས་ཐོས་པས་
ཐམས་ཅད་ཡ་མཚན་དུ་གྱུར་ཅིང་། དུས་དེ་ནས་བཟུང་ཏེ་ཕྱོགས་དུས་ཀུན་དུ་
བཀྲ་ཤིས་པའི་ལྟས་བསམ་གྱིས་མི་ཁྱབ་པ་མངོན་དུ་གྱུར་པ་ནི་ཤེས་ལྡན་སྐྱེ་བོ་
ཡོངས་ཀྱི་མཐུན་སྣང་དུ་གྲུབ་ཅིང་། རྒྱས་པའི་ལས་འགྲུབ་པའི་རྟགས་མཚན་
མངོན་དུ་གྱུར་པ་དེ་ཡིན་ལགས། གོང་གི་དེ་རྣམས་རྒྱུ་མཚན་དུ་བྱས་ནས་ངོ་
མཚར་རྟེན་ཞེས་གྲགས་པ་འདི་ལ། སྔགས་འཆང་བདུད་ཀྱི་སྟོབས་འཕྲོག་དེ་
ཉིད་ཀྱིས་གནས་མཆོག་ཁྱད་འཕགས་འདི་ཉིད་དུ་བཀྲ་ཤིས་དགེ་ལེགས་སྩོལ་
བའི་སླད་དུ་མེད་དུ་མི་རུང་བར་དགོངས་ཏེ་རྨང་ནས་བཟུང་ཉམས་གསོ་མཛད་
ཅིང་དེ་ཉིད་ནང་གཟུངས་ཚུལ་དུ་བཞུགས་པ་ལ་སླར་ཡང་རྨང་ནས་བཟུང་རྩེ་
མོ་ཆོས་འཁོར་གན་ཇི་རས་བརྒྱན་པའི་བར་དུ་ཞབས་ཏོག་བླ་ན་མ་མཆིས་པ་
ཕུལ་ཞིང་། རབ་གནས་མངའ་གསོལ་ཚེའང་ལྟས་ཀྱིས་ས་གསུམ་ཐམས་ཅད་
ཁྱབ་ཏེ་འགྲོ་ཀུན་ཡིད་ཆེས་དད་པའི་ལམ་ལ་བཀོད་པར་མཛད། དེ་ནས་ཡབ་
རྗེ་བསོད་ནམས་རིན་ཆེན་ཉིད་ནས་ཀྱང་མཆོད་རྟེན་ཉིད་ལ་ཞབས་ཏོག་སྟེང་
འོག་བར་གསུམ་བཟོ་ཁྱད་ཕུན་སུམ་ཚོགས་ པའི་ གསེར་ཕུག་ཟུར་དྲུག་ པ་
གདུགས་འཁོར་རེ་མིག་ཏོག་བཅས་ལེགས་པར་ཕུལ། དེ་རྗེས་སྐུ་མདུན་དྲི་
གཙང་ཁང་ནང་སྨན་སྐུ་རྣམ་རྒྱལ་མི་ཚད་ཙམ་གཙོ་བོར་བཞུགས་པའི་རྣམ་རྒྱལ་
ལྷ་དགུའི་ལྡེར་སྐུ་སོགས་ལེགས་པར་བཞེངས་ཤིང་། དེ་རྣམས་ལ་ཡབ་རྗེ་
བསོད་ནམས་རིན་ཆེན་དང་ས་ཆེན་ཀུན་བློ་སོགས་པའི་མཁས་གྲུབ་རིམ་བྱོན་དུ་



84
གནས་མཆོག་ས་སྐྱ།
མས་རབ་གནས་དང་ཞབ་ཏོག་མཐར་ཕྱིན་པ་གནང་ནས་ད་ལྟའི་བར་འགྲོ་ཀུན་
བསོད་ནམས་ཀྱི་ཞིང་དུ་བཞུགས་པ་འདི་ལགས། །
འདི་ཡན་གྱིས་ཐོག་མར་ངོ་མཚར་རྟེན་བཞི་དང་འབྲེལ་བའི་སྒོ་ནས་
གཙུག་ལག་ཁང་རྣམས་ཀྱི་ངོ་སྤྲོད་བརྗོད་པ་ཡིན་ལ་དེ་ནས་བླ་བྲང་རྣམ་བཞི་
དང་འབྲེལ་བའི་གཙུག་ལག་ཁང་རྣམས་ཀྱི་ངོ་སྤྲོད་བརྗོད་པ་ལས་ཐོག་མར་ལྷ་
ཁང་བླ་བྲང་དང་འབྲེལ་དཔལ་ས་སྐྱའི་ངོ་མཚར་སྤྲུལ་པའི་ལྷ་ཁང་ཆེན་མོའི་
རྟེན་བཤད་བརྗོད་པ་ལ། །
༈ དཔལ་ས་སྐྱ་སྤྲུལ་པའི་ལྷ་ཁང་ཆེན་མོ་འདི་ནི་མི་མཇེད་ཞིང་
གི་རྣམ་འདྲེན་ཟས་གཙང་སྲས་པོའི་བསྟན་པའི་རྣམ་གཞག་ཇི་ལྟ་བར་འཛིན་
པའི་བཤད་སྒྲུབ་སྡེ་སྣོད་གསུམ་གྱི་རྩ་དོན་ཕྱིན་ཅི་མ་ལོག་པར་འཆད་ནུས་པའི་
བསླབ་གཞི་ཚུལ་ཁྲིམས་རྣམ་པར་དག་པའི་དྲི་བསུང་འཐུལ་བ། ཀློག་པ་ཐོས་
བསམ་སྒོམ་གསུམ། ཆོས་སྤྱོད་བཅུའི་འཇུག་པ་ལས་སྐད་ཅིག་ཀྱང་བག་མེད་
དུ་མི་བཞུགས་པ་འཕགས་པའི་དགེ་འདུན་བགྲང་ཡས་པའི་བསྟི་གནས་ཀྱི་
འཁོར་ཡུག་ཏུ་བསྐོར་བ་དྲི་གཙང་ཁང་དང་བཅས་པ་འདི་ཡང་ཟངས་ཚ་བསོད་
ནམས་རྒྱལ་མཚན་ཞེས་དཔལ་ཚོགས་ཀྱི་བདག་པོ་བྲན་དུ་བཀོལ་བ་དེ་ཡིས་སྲས་
ཁམས་གསུམ་འགྲོ་བའི་མགོན་པོ་ཆོས་ཀྱི་རྒྱལ་པོ་འཕགས་པ་བློ་གྲོས་རྒྱལ་མཚན་
དཔལ་བཟང་པོའི་ཐུགས་བསྐྱེད་ ཕྲིན་ལས་ ལས་གྲུབ་ པ་ ཡིན་ཞིང་དེ་ཡང་
འཕགས་པ་རིན་པོ་ཆེ་གོང་ནས་ཕེབས་ཏེ་གྱེ་རེ་ལྷ་ཁང་དུ་བཞུགས་དུས།
གཙུག་ལག་ཁང་དེ་ལ་གཟིགས་ཏེ། བླ་མ་ལ་ཉེ་གནས་གོ་ཆོད་པོ་བྱུང་འདུག་
གསུངས་པ་དཔོན་ཆེན་ཤཱཀྱ་བཟང་པོ་སྐུ་རྒྱབ་ན་ཡོད་པས་ཐོས་ཏེ། ལྷ་ཁང་



གདན་སའི་གནས་ཡིག
85
འདི་རྒྱུ་ཐོང་ལ་ཆུད་པ་གཅིག་བཞེངས་པ་ཞུ་ཞེས་ཞུས་པས་ཤིན་ཏུ་མཉེས། དེ་
ནས་འཕགས་པ་རིན་པོ་ཆེ་དགུང་གྲངས་སོ་བཞིར་ཕེབས་པ་སྤྱི་ལོ་ ༡༢༦༨
རྣམའབྱུང་ཞེས་པ་ས་ཕོ་འབྲུག་གི་ལོའི་རྟ་ཟླའི་ཚེས་དགེ་བར་ས་གཞི་ཡངས་
ཤིང་བསྟན་པ་བཀྲ་ཤིས་པའི་དགེ་མཚན་དང་ལྡན་པའི་སྟེང་དུ་འཛམ་གླིང་
བསྟན་པའི་བདག་པོ་དཔལ་ས་སྐྱ་སྤྲུལ་པའི་ ལྷ་ཁང་ཆེན་མོ་འདི་བཞེངས།
དག་པའི་གཟིགས་ངོར་བདེ་བ་ཅན་གྱི་ཞིང་ཡང་ལོག་ནས་བཙལ་དུ་མེད་པར་
གཙུག་ལག་ཁང་འདི་ནི་དཔོན་ཆེན་དེ་རང་གི་སྐུ་དུས་ལ་གཙུག་ལག་ཁང་མ་མོ་
ཕྱིའི་ལྕགས་རི། ལྕགས་ཆུང་། འོབ། སྤེ་འབུར་དང་བཅས་པ་གྲུབ། དེ་
ནས་དཔོན་ཆེན་ཀུན་དགའ་བཟང་པོས་ཐིགས་ཁང་ཆེན་པོ་བཀལ། དེ་ནས་
དཔོན་ཆེན་ཨག་ལེན་གྱིས་སྤེན་བད་འཁོར་ལོ་ཕུབ། གན་ཇི་ར་ཉི་མའི་སྙིང་པོ།
ཐིལ་གྱི་སེང་གཡབ་འདེགས་པའི་ཀ་ཆེན་བརྒྱ་དང་བཅས་པ་བཞེངས། ད་ལྟ་
འཛམ་གླིང་གཡས་བཞག་གི་དབུ་ཐོག་ན་གན་ཇི་ར་ཟླ་བའི་འོད་ཟེར་ཕལ་ཐོག་
དྲུག་བདུན་གྱི་ཚད་དང་མཉམ་པ་གུ་ཤྲཱི་ཇོ་འབུམ་མས་བུ་ཚབ་དུ་བཞེངས་པ་དེ་
དང་དེའི་ཤར་ཕྱོགས་ཀྱི་བྱང་ལ་ཅུང་ཟད་ཉེ་བ་ན་གན་ཇི་ར་ཉི་མའི་སྙིང་པོ་ཕལ་
ཐོག་བཅུ་ལྷག་ཙམ་གྱི་ཚད་དང་མཉམ་པ། སྒོ་ཁང་སྟེང་ན་གན་ཇི་ར་ཆུང་ངུ་
གཅིག་སྟེ་གསེར་གྱི་གན་ཇི་ར་གསུམ་དང་བཅས་པའི་གཙུག་ལག་ཁང་ཆེན་གྱི་
ཐིལ་སྒོ་ཁང་དང་བཅས་པ་ལ་ཀ་བ་བརྒྱ་དང་ལྔ་བཅུ་རྩ་བརྒྱད་ཀྱི་ས་ནས། ད་
ལྟའི་རྒྱ་མཐོང་ཀ་བ་བཅུ་དྲུག་གི་ས་ཟུར་དུ་ཕྱེ་བས་བྱང་གི་རྣམ་ཐར་སྒོ་གསུམ་
རང་གནས་ཀྱི་ཀ་སྟར་དང་བཅས་པ་ཚུན་ཆད་ལ་ཀ་བ་བརྒྱ་དང་བཅུ་དྲུག་གི་
དེའི་ནང་གི་བཅུ་གཉིས་སྟར་གཉིས་ལ་ཉི་ཤུ་རྩ་བཞི། སྒོ་ཁང་གི་ཀ་བ་གཉིས་



གནས་མཆོག་ས་སྐྱ།
དང་བཅས་པས་ཀ་བ་སྐྱེ་འཛུགས་བརྒྱ་དང་བཞི་བཅུ་རྩ་གཉིས། ནུབ་ཀྱི་སེང་
སྟར་ཆེན་པོ་ལ་སེང་ཆེན་སུམ་ཅུ་རྩ་བདུན། སེང་ཆུང་གཉིས། བྱང་གི་དབུས་
ནས་སེང་ཆེན་གཅིག རྣམ་ཐར་སྒོ་གསུམ་གྱི་སྟེང་ན་སེང་ཆེན་གསུམ། སེང་
ལྡེང་སྒོ་ཕྲ་ལ་སེངྒེ་ལྔ། ཕྱིའི་ཟུར་དྲུག་ལ་སེངྒེ་རེ་རེ་སྟེ་མངོན་པའི་སེངྒེ་དྲུག
ལྷོའི་འཁོར་ལོ་ཕུབ་ཀྱི་ཞུ་ཁུང་གི་ངོས་ལ་མི་མངོན་པའི་སེངྒེ་གྲགས་པ་ཆུང་ངུ་
གཅིག རྣམ་ཐར་སྒོ་གསུམ་ལ་འབུར་ཨ་ལོང་ཡོད་པ་བཞི་དང་། མེད་པ་བཅུ་
གཉིས་ཏེ་བཅུ་དྲུག སེང་ལྡེང་སྒོ་མོ་ལ་འབུར་ཨ་ལོང་ཡོད་པ་བརྒྱད། མེད་པ་
བཅུ་དྲུག་ཏེ་ཉི་ ཤུ་རྩ་བཞི། སྒོ་ཁང་གི་ཕྱི་སྒོ་ལ་འབུར་ཨ་ལོང་ཅན་གཉིས་
ལྕགས་ཁྲ་དང་བཅས་པ། ལྷོ་སྒོ་ལ་ཡང་འབུར་ཨ་ལོང་ཅན་གཉིས། སྟེང་ན་
ཐིགས་ཁང་ཆེན་མོ་ཤར་ལྷོ་བྱང་གསུམ་ལ་འོག་གི་གདུང་དང་མཉམ་པའི་ཀ་བ་
ཉིས་སྟར་དང་ནུབ་ལ་གསུམ་སྟར་རེ་ཀ་བ་སྐྱེར་འཛུགས་བདུན་ཅུ་དོན་བརྒྱད།
ནུབ་ཀྱི་སེང་སྟར་ལ་སེངྒེ་ཉི་ཤུ་རྩ་གཅིག འཁོར་ལོ་ཕུབ་ཀྱི་བྱ་རྩིའི་རྩེ་ལ་དྲིལ་
བུ་རེ་རེ་སྟེ་ཀུན་དྲིལ་བས་དྲིལ་བུ་གསུམ་བརྒྱ་དང་ལྔ་བཅུ་རྩ་གཉིས་དང་བཅས་
པ་དེ་ལྟ་བུའི་གཙུག་ལག་ཁང་ཆེན་མོའི་མཐིལ་གྱི་རྟེན་གཙོ་ལ་ཐུབ་ཆེན་འཛམ་
གླིང་རྒྱན་གཅིག་སོགས་སྐུ་གསུང་ཐུགས་རྟེན་བསམ་བརྗོད་ལས་འདས་པ་
བཞུགས་སུ་གསོལ་བ་ལ་རྗེ་བཙུན་གོང་མ་རིམ་བྱོན་ནས་ཉམས་གསོ་རྒྱ་བསྐྱེད་
སོགས་རིམ་པར་གནང་བཞིན་ཁྱད་པར་དཔལ་ས་སྐྱའི་ཁྲི་ཆེན་ཕུན་ཚོགས་ཕོ་
བྲང་གི་སྐྱབས་མགོན་ངག་དབང་མཐུ་སྟོབས་དབང་ཕྱུག་གི་སྐུ་རིང་ལ་ཉམས་
གསོ་ཤུགས་ཆེན་གནང་སྐབས་སྐུ་རྟེན་རྣམས་ཕལ་ཆེར་ད་ལྟའི་བཞུགས་བཀོད་
འདི་བཞིན་བྱུང་བ་གཞིར་བཟུང་ཏེ་བརྗོད་པ་ལས།



87
གདན་སའི་གནས་ཡིག
གཙུག་ལག་ཁང་ཆེན་མོའི་རྟེན་གྱི་གཙོ་བོ་ཆོས་རྗེ་ས་སྐྱ་པཎྜི་ཏས་ནང་
རྟེན་ཐུབ་ཆེན་འཛམ་གླིང་རྒྱན་གཅིག་འདི་ཉིད་ལ་སྙིགས་དུས་ཀྱི་ཡིད་ཅན་འགྲོ་
བ་ཕོ་མོ་རྣམས་ཀྱི་ཡིད་ཆེས་དྭངས་བ་འདྲེན་པའི་ཆེད་དུ་སྔོན་གྱི་འབྱུང་ཚུལ་ལོ་
རྒྱུས་ཅུང་ཟད་བརྗོད་ན། སྐུ་རྒྱུ་རིན་པོ་ཆེ་སྣ་དུ་མ་དང་། རྒྱ་དཀར་ནག ལི་
བལ་སོགས་ཀྱི་འཇོན་དམར་སེར། ལི་དཀར་ནག་སོགས་གར་ལུགས་སུ་བྱས་
ཏེ་ལུགས་གཅིག་མ་ལ་གསེར་ཟངས་བཞུགས་ཁྲིའི་འོག་ཏུ་ཆོས་སྲུང་ནོར་ལྷ་
དང་། སེངྒེ། དེའི་སྟེང་པདྨ་ཉིས་བརྩེགས། སྐུ་རྒྱབ་ནང་འཁོར་དུ་གཙོ་བོ་
རྡོ་རྗེ་འཆང་སོགས་སྣང་བརྙན་གྱི་མཐའ་འཁོར་ཁྲི་དྲུག་ལྡན་པདྨ་པ་ཊ་སོགས་
འབུར་ཐོན་ཤིན་ཏུ་འགྲོས་གཙང་བ། འདི་ཉིད་ཆོས་རྗེ་རང་གིས་ཐུགས་རྗེའི་
འོད་ཟེར་ལྟ་བུས་བཟོ་བོ་ཡང་རྒྱ་བལ་ལི་ཧོར་སོགས་ཀྱི་མི་རིགས་བཟོ་ལ་ཤིན་ཏུ་
མཁས་པ་མང་པོ་དམིགས་བསལ་གྱིས་འབོད་འཚོལ་མི་དགོས་པ་རང་བཞིན་དུ་
ལྷུན་གྱིས་གྲུབ་པ་རྣམས་ཀྱིས་བཞེངས་པའི་བཟོ་ཁྱད་ངོ་མཚར་ཅན་འདི་ཉིད་ཀྱི་
ནང་ཞུགས་སུ་སྔོན་བྱོན་བདེ་བར་གཤེགས་པ་རྣམས་ ཀྱི་རིང་བསྲེལ་དང་།
འོད་སྲུང་། སངས་རྒྱས་ཤཱཀྱ་ཐུབ་པའི་རིང་བསྲེལ། སྐུ་ཆོས། འཕགས་བོད་
གྲུབ་ཐོབ་ལོ་པཎ་རྣམས་ཀྱི་དབུ་ལྗོན། ན་བཟའ། སྤུར་རུས་དང་བརྩེ་བ་ཆེན་
པོ་ཡབ་སྲས་ཀྱི་དབུ་ལོ་དང་། གདུང་རུས། ཆོས་རྗེ་རང་གི་སྐུ་ཆོས་དང་།
གདུང་རུས། དབུ་ལྗོན་བུབས། ཨུ་རྒྱན་སངས་རྒྱས་གཉིས་པས་བསམ་ཡས་
སུ་ཆབ་གསང་ལ་འཁྲུངས་པའི་བྱེ་དུང་སོགས་རིང་བསྲེལ་རྣམ་བཞིས་ཕྱུར་བུར་
དུ་གཏམས་ཏེ། བདག་ཉིད་ཆེན་པོ་འཕགས་པ་བློ་གྲོས་རྒྱལ་མཚན་ཉིད་
འདུས་པ་བརྒྱ་ཕྲག་དང་བཅས་ནས་རབ་གནས་ཀྱི་མེ་ཏོག་གཏོར་སྐབས་ནམ་



88
གནས་མཆོག་ས་སྐྱ།
མཁའ་ནས་རོལ་མོ་སོགས་ཀྱི་སྒྲ་དང་། འཇའ་འོད་མེ་ཏོག་གི་ཆར་འབབ་ཅིང་།
སྐུ་ལས་འོད་ཟེར་འཕྲོ་བ་དང་། ལྷག་པར་ཞལ་གྱི་སྒོ་ནས་འོད་ཟེར་དུ་མ་
འཕྲོས་ཤིང་དྲི་ཞིམ་པོས་ཁྱབ་པ་སོགས་ངོ་མཚར་བའི་ལྟས་དུ་མ་དང་བཅས་
ཀུན་གྱི་མཐོང་ཐོས་སུ་གྱུར་པའི་བྱིན་བརླབས་ཀྱིས་གཟི་འོད་འབར་བ་འདི་ཉིད་
འཛམ་བུ་གླིང་གི་གཡས་སུ་བཞག་ཏེ་བདེ་བས་ན་འཛམ་གླིང་གཡས་བཞག་སུ་
གྲགས་པ་འདི་ཉིད་བུ་རམ་ཤིང་པ་ཉི་མའི་གཉེན་གྱི་སྟོན་པ་དངོས་དང་རྣམ་
དབྱེ་མེད་པ་དྲི་གཙང་ཁང་ཁྱད་པར་ཅན་འདིའི་རྟེན་གྱི་གཙོ་བོར་བཞུགས།
རྟེན་གཙོ་སྐུའི་གཡས་ངོས་རྗེ་བཙུན་ཀུན་དགའ་འཆི་མེད་བསྟན་པའི་ཉི་མའི་
ནང་རྟེན་རྗེ་བཙུན་མཁའ་སྤྱོད་དབང་མོའི་སྐུ་རྒྱུ་རིན་ཆེན་གཉིས་པ་ལས་གྲུབ་
པ་པད་རྒྱབ་གསེར་ཟངས་ལས་བྱས་པའི་དབུ་རྒྱན་དངུལ་གྱི་ཐོད་སྐམ་སོགས་
རིན་པོ་ཆེའི་རྒྱན་དང་བཅས། དེའི་གཡས་ཡུམ་སྐལ་བཟང་ལྷ་ཡི་བདེ་སྐྱིད་བུ་
འཁྲིད་ནས་བསྟན་ཞབས་སུ་གསར་བཞེངས་མཛད་པ་སློབ་དཔོན་སྣང་སྲིད་
གཟིལ་གནོན་སྐུ་རྒྱུ་གསེར་ཟངས་ལས་གྲུབ་པ་སེང་ཁྲི་དང་བཅས་པ་ལ་དེ་
བཞིན་དབུ་རྒྱན། སྙན་རྒྱན། མགུལ་རྒྱན། དེའི་མདུན་ངོས་སྐུ་རྒྱུ་ལི་དམར་
ལས་གྲུབ་པའི་ལུང་བསྟན་སྒྲོལ་མ། དེའི་གཡས་འཇམ་པའི་དབྱངས་ཀྱི་སྐུ་
བརྙན་རྩོད་རྒྱལ་མར་གྲགས་པ་དཔལ་ལྡན་ས་སྐྱ་པཎྜི་ཏས་སྐྱིད་གྲོང་འཕགས་པ་
ཝ་ཏིའི་གཙུག་ལག་ཁང་དང་ཁད་ཉེ་བའི་ཚོང་འདུས་ཆེན་པོར་ཆོས་རྗེ་པ་
བཞུགས་པའི་དྲུང་དུ། ཕྱི་རོལ་པའི་སྟོན་པ་དྲུག་ལྷགས་པ་ན་འཕྲོག་བྱེད་
དགའ་བོ་ཉི་མ་བཅུ་གསུམ་གྱི་བར་དུ་རྩོད་པའི་དུས་ཟུར་ཕུད་ལྔ་པའི་སྐུ་འདི་
རྩོད་བྲལ་གྱི་དབུས་སུ་བཞུགས་སུ་གསོལ་ནས་རྩོད་པས་ཉི་མ་བཅུ་གཉིས་ཀྱི་



གདན་སའི་གནས་ཡིག
བར་ཆོས་རྗེ་ཉིད་ ཕམ་ཚུལ་བྱུང་བས། ཡི་ དམ་ ལ་ ཡིད་ཆད་ཀྱིས་ གསོལ་
འདེབས་གནད་སྐུལ་མཛད་པས། དེ་ནུབ་སྒྲོལ་མའི་ཞལ་གཟིགས་ལུང་བསྟན་
དུ། སྔར་ནས་འཇམ་དབྱངས་དང་རྩོད་པར་སོང་བས། ད་ཕྱིན་འཇམ་
དབྱངས་ཀྱི་སྐུ་གནས་སྤོས་ལ་རྩོད་ཅིག ཅེས་གསུངས་པ་ལྟར། སྐུ་འདི་ཆོས་
རྗེ་ཉིད་ཀྱི་རྒྱབ་ཏུ་བཞུགས་སུ་གསོལ་ནས་རྩོད་པས། ཉིན་མ་བཅུ་གསུམ་པ་ལ་
ཆོས་རྗེ་རྒྱལ་ཏེ། དེའི་ཚེ་རལ་པ་ཅན་ན་རེ། ཁྱོད་མིན་ཁྱོད་ཀྱི་ཕྲག་པ་གཡས་
པ་དེ་ཡི་དམར་སེར་རལ་གྲི་ཅན་དེ་ངས་མ་ཐུབ། དེ་བས་ཁྱོད་རྒྱལ་ང་ནི་ཕམ་
པར་གྱུར། ཅེས་སྨྲས་ཞིང་། སངས་རྒྱས་ཀྱི་བསྟན་པ་ལ་བཞུགས་པ་བཤད་པ་
ལྟར། དེ་ནས་བཟུང་སྐུ་འདི་ལ་འཇམ་དབྱངས་རྩོད་རྒྱལ་མ་ཞེས་གྲགས།
འདི་ཉིད་སྐུ་རྒྱུ་ལྗོན་དམར་སྐུ་ཚད་ཁྲུ་གང་སོར་ལྔ་ཡོད་པ་རང་གྲུབ་ཀྱི་དབུ་རྒྱན་
དང་བཅས་པ་ལྷ་བཙུན་བྱང་ཆུབ་འོད་ཀྱིས་བཞེངས་པ་ཤིན་ཏུ་ངོ་མཚར་རྨད་
བྱུང་འདི་བླ་ཆེན་འཕགས་པས་གདན་ས་ཆེན་པོ་དཔལ་ལྡན་ས་སྐྱ་འདིར་སྤྱན་
དྲངས་ནས་ད་ལྟའི་བར་དུ་བསྟན་འཛིན་སྐྱེས་བུ་ཡོངས་ལ་བློ་གྲོས་སྤོབས་པའི་
སྣང་བ་སྩོལ་བའི་རྩ་ལག་ཏུ་བཞུགས་པ་ཡིན་ལགས། དེ་ཉིད་ལ་སྒྲོལ་མ་ཕོ་བྲང་
ནས་གསར་འབུལ་ཞུས་གསེར་ཟངས་ཀྱི་སེང་ཁྲི་རྒྱབ་ཡོལ་དྲུག་སྟེགས་ཤིང་ལོ་
འབྲས་བུ་དང་བཅས་སྒྲོས་གཙང་གི་མེ་ཏོག གསེར་ལྗང་ལས་གྲུབ་པའི་དབུ་
རྒྱུན་སྲོག་ཞུས་བརྒྱན་པ།
དེའི་གཡས་ བཞུགས་ཁྲིའི་སྟེང་རྗེ་བཙུན་ཀུན་དགའ་བསོད་ནམས་
བསྟན་པའི་ཉི་མ་དང་། འཆི་མེད་བསྟན་པའི་ཉི་མ་སྐུ་མཆེད་ནས་གསར་
བཞེངས་མཛད་པའི་རིན་ཆེན་གཉིས་པ་ལས་གྲུབ་པའི་ཚེ་སྦྱིན་ཡིད་བཞིན་



90
གནས་མཆོག་ས་སྐྱ།
འཁོར་ལོའི་སྣང་བརྙན་ལ་བཞུགས་ཁྲི་པད་གདན་རྒྱབ་ཡོལ་བཅས་གསེར་
ཟངས་ལས་གྲུབ་པའི་སྐུའི་གཙུག་ཏོར་ནོར་གཟུགས་རང་གྲུབ་དབུ་རྒྱན་རྩ་
འཆིངས། སྙན་རྒྱན། མགུལ་རྒྱན། དེའི་གཡས་དཔལ་ལྡན་ཆོས་སྐྱོངས་
ནས་ཡབ་རྗེ་རྡོ་རྗེ་འཆང་ས་ཆེན་ཀུན་དགའ་བློ་གྲོས་ཀྱི་དགོངས་རྫོགས་དང་།
བསྟན་འགྲོ་སྤྱི་དང་བྱེ་བྲག་ལ་ཕན་བདེའི་ཐུགས་བཞེད་རྣམ་དག་གི་རིན་ཆེན་
གཉིས་པ་ལས་གྲུབ་པའི་རྒྱལ་བ་འཆི་མེད་དབང་མོའི་སྐུ་བརྙན་རིན་པོ་ཆེའི་
པད་མ་རྒྱབ་ཡོལ་བཅས་གསེར་ཟངས་ལས་གྲུབ་པ་སྐུ་ཚད་ཤིན་ཏུ་ཆེ་བའི་སྐུ་
བརྙན།
དེའི་གཡས་རིན་ཆེན་གཉིས་པ་ལས་གྲུབ་པའི་གཙུག་གཏོར་རྣམ་པར་
རྒྱལ་མའི་དབུ་གཙུག་ཏུ་ནོར་བུ་མེ་འབར་སོགས་རིན་ཆེན་དུ་མས་བརྒྱན་པ། །
གོང་ཚེ་ལྷ་རྣམ་གསུམ་གྱི་སྐུ་མདུན་ངོས་འཇམ་དབྱངས་འཁོན་རིགས་
སྐུ་མཆེད་ཀྱི་བཞུགས་༧ཁྲི་རིན་པོ་ཆེ་མཐོང་བ་དོན་ལྡན་རྒྱབ་ཡོལ་སོགས་ཤིང་
བརྐོས་གསེར་ཤོག་མའི་རྒྱབ་ཡོལ་ཤིང་ལོ་པ་ཊ་དང་འབྲུག་ལྔ། ཟུར་སྣེ་གཉིས་
སུ་ཆུ་སྲིན་པ་ཊ། དབུས་སུ་ནོར་བུ་མེ་འབར་བ་བཞུགས་ཁྲི་བརྐོས་ལྡན་གྱི་
གཡས་གཡོན་གཉིས་སུ་ཕེབས་སྐས་རེ་དང་། བཞུགས་ཁྲིའི་སྟེང་བཞུགས་སྦོལ་
ཁ་ཏི་ལ་སོགས་པའི་གོས་བཟང་རིམ་པར་བརྩེགས་ཤིང་སྐུ་མདུན་དུ་གསོལ་ལྕོག་
གཞི་མཚུངས་ཆེ་ཆུང་གསུམ་ལ་ཞལ་ཁེབས་སོགས། དེའི་གཡས་རྗེ་བཙུན་ཀུན་
དགའ་བསོད་ནམས་བསྟན་པའི་ཉི་མའི་ནང་རྟེན་དུ་རྗེ་བཙུན་འཆི་མེད་བསྟན་
པའི་ཉི་མ་དང་། བསྟན་པའི་སྒྲོན་མེ་རྣམ་གཉིས་ནས་གསར་བཞེངས་མཛད་
པའི་སློབ་དཔོན་ཆེན་པོ་པདྨ་འབྱུང་གནས་གཙོ་འཁོར་གསུམ་གྱི་སྣང་བརྙན་



གདན་སའི་གནས་ཡིག
གསེར་ཟངས་ལས་གྲུབ་པ་བཞུགས་ཁྲི་དང་བཅས་པ།
དེའི་སྐུའི་གཡས་ལྷ་ལྕམ་མནྡྷ་ར་བ་དང་གཡོན་དུ་ཡེ་ཤེས་མཚོ་རྒྱལ་
གཉིས་སྐུ་རྒྱུ་གསེར་ཟངས་ལས་གྲུབ་པ། དེའི་མདུན་སྐུ་རྒྱུ་དངུལ་ལས་གྲུབ་
པའི་ཀུན་དགའ་བློ་གྲོས་ཀྱི་སྣང་བརྙན་ལ་རྡོ་དྲིལ་དངུལ་ལ་ཙན་དན་མགུལ་
ཕྲེང་དང་། དེའི་གཡས་སྟེང་གི་སྐུ་རྒྱུ་ལི་དམར་ལས་གྲུབ་པའི་ཐུབ་པ་ལྷ་ཆེན་
དཔའ་འབར་དུ་གྲགས་པ་འདི་འགྲོ་བའི་མགོན་པོ་ཆོས་ཀྱི་རྒྱལ་པོ་འཕགས་པ་
བློ་གྲོས་རྒྱལ་མཚན་དཔལ་བཟང་པོ་ཞེས་རྒྱ་བོད་ཧོར་གསུམ་གྱི་སྐྱེ་བོ་དྲེགས་
པའི་ངར་སྐད་འབྱིན་པའི་ཚོགས་དབང་དུ་འདུས་ཤིང་། དེ་དག་གི་འབྱོར་
པའི་ཆ་ཤས་རྣམས་རྗེ་བཙུན་གོང་མའི་གདན་ས་འདིའི་ཆ་རྐྱེན་དུ་སྦྱོར་བ་
མཛད་པས་ཤིན་དུ་དར་ཤིང་རྒྱས་ཏེ། མཁས་བཙུན་བཟང་གསུམ་དང་ལྡན་
པའི་དགེ་བའི་བཤེས་གཉེན་ཡང་། ཁྲི་ཕྲག་བཅོ་བརྒྱད་ལ་སོགས་པ་འདུས་ཏེ་
སྟོན་པ་ཐུབ་པའི་དབང་པོས་ཆོས་ཀྱི་འཁོར་ལོ་བསྐོར་བའི་དུས་ལས་ཀྱང་ཆེས་
ངོ་མཚར་གྱུར་པས་འཕགས་པ་རིན་པོ་ཆེའི་ནང་རྟེན་དུ་གསེར་ཟངས་བཞུགས་
ཁྲི་པདྨ་ཁྲི་དྲུག་ལྡན་གྱིས་རྒྱབ་ཡོལ་དང་བཅས་པ་ཤིན་ཏུ་སྒྲོས་གཙང་བ་དེ་ཉིད་
ཀྱི་སྐུ་དབོན་དྷརྨ་པ་ལས་བཞེངས། བདེ་བར་གཤེགས་པའི་རིང་བསྲེལ་གྱིས་
གོང་བུར་ལྷ་ཁང་ཆེན་མོའི་ཐོགས་ཚད་དང་མཉམ་པར་བཞུགས།
དེའི་བཞུགས་ཁྲིའི་སྟེང་སྐུ་རྒྱུ་གསེར་ཟངས་ལ་བུམ་པ་དངུལ་ལས་གྲུབ་
པའི་མཆོད་རྟེན། དེའི་ སྐུ་མདུན་ བཞུགས་ཁྲིའི་སྟེང་ངམ་ རིང་ སྐྱ་བོ་ ཁ་
གདངས་སུ་ཞལ་སློབ་རྣམས་ནས་བཞེངས་པ་བརྩེ་ཆེན་ཉིད་ཀྱི་གདུང་རུས་
གདུང་ཐལ་སོགས་དང་། རྗེ་བཙུན་གྲགས་པ་རྒྱལ་མཚན་ཡུམ་གྱི་ཐུགས་དམ་



གནས་མཆོག་ས་སྐྱ།
གྱི་རྟེན་བརྩེ་བ་ཆེན་པོ་ཉིད་ཀྱིས་ཕྱག་གནས་བརྒྱ་ཚར་མཛད་པའི་ཐུགས་རྗེ་
ཆེན་པོ་འཕགས་མཆོག་པད་དཀར་འཆང་གི་ཟློས་གར་བསྒྱུར་བ་དཔལ་བརྩེ་བ་
ཆེན་པོ་ཀུན་དགའ་སྙིང་པོ་ཞེས་ཡོངས་སུ་གྲགས་པའི་སྐྱེས་ཆེན་དེ་ཉིད་ཀྱི་སྐུ་ཡི་
སྣང་བརྙན་བྱིན་རླབས་གཟི་འོད་འབར་བ་འདི་ལ་རབ་གནས་མེ་ཏོག་ཕོག་
སྐབས་དབུ་ནས་རླངས་པ་ཐོན་པ་དེར་ཡོད་ཀུན་གྱིས་མིག་མཐོང་བྱུང་བའི་སྐུ་
བརྙན་འདི་ནི་འཛམ་གླིང་བསྟན་པའི་བདག་པོ་ས་སྐྱ་པའི་བསྟན་པའི་སྲོག་ཤིང་
དམ་པ་རྒྱལ་དབང་བསོད་ནམས་དབང་ཕྱུག་གྲགས་པ་རྒྱལ་མཚན་དཔལ་
བཟང་པོ་ཞེས་ཡོངས་སུ་གྲགས་པ་དེ་ཉིད་དགུང་ལོ་ཉེར་བརྒྱད་ཕེབས་པའི་ལོར་
སྐྱ་བོ་ཁ་གདངས་ནས་གདན་ས་འདིར་སྤྱན་འདྲེན་གྱི་བདེ་བར་གཤེགས་པའི་
རིང་བསྲེལ་རྣམ་བཞིས་གོང་བུར་བཞུགས་པ་གསུང་བྱོན་མར་གྲགས་པ་ལགས།
དེའི་གཡོན་ན་སྐུ་རྒྱུ་སྨན་འདམ་ལས་གྲུབ་པའི་བདག་ཉིད་ཆེན་པོ་
བཟང་པོ་དཔལ་གྱི་སྣང་བརྙན། དེའི་གཡས་ན་སྐུ་རྒྱུ་སྨན་འདམ་ལས་གྲུབ་
པའི་ཆོས་རྒྱལ་འཕགས་པའི་སྣང་བརྙན། དེའི་གཡས་ན་རྗེ་བཙུན་རིན་པོ་ཆེ་
གྲགས་པ་མཛེ་ཐོད་མ་འདི་ནི་རྒྱལ་བས་ལུང་བསྟན་བརྙེས་པའི་སྐྱེས་ཆེན་དམ་
པ་རྗེ་བཙུན་རིན་པོ་ཆེ་གྲགས་པ་རྒྱལ་མཚན་ལ་ཞལ་སློབ་འདིར་དཀར་སྟོན་
ཤཱཀྱ་གྲགས། ནུབ་པ་རིགས་འཛིན་གྲགས། ས་ལ་དབང་ཕྱུག་གྲགས། སྣ་རོ་
བནྟེ་གཤིན་རྗེ་གྲགས་དང་བཞི་ལ་གྲགས་པའི་མཐའ་ཅན་བཞི་ངོས་འཛིན་པས་
དེ་རྣམས་རེ་རེས་རྗེ་བཙུན་ཆེན་པོ་ལ་འདྲ་སྐུ་རེ་རེ་བཞེངས་འཐུས་གནང་བ་
ཞུས་པས་གཞན་གསུམ་ལ་བཀའ་གསང་གྲོལ། དཀར་ཤཱཀྱ་གྲགས་ལ་རེ་ཞིག་
འཐེན་ཙམ་དགོས་བཀའ་གནང་། དེ་དུས་དཀར་སྟོན་ཉིད་ཀྱིས་ཡང་ཡང་



གདན་སའི་གནས་ཡིག །
གསོལ་བ་བཏབ་མོད། ད་ལྟ་དུས་ལ་མ་བབས་ཞེས་བཀའ་མ་གྲོལ་བས་ཤཱཀྱ་
གྲགས་ཀྱི་སེམས་ལ་གཞན་ལ་སྣང་བདག་ལ་མི་སྣང་བ་འདི་ཡང་སྡིག་ཆེའམ་
ཡང་ན་ལས་དང་སྐལ་བ་མི་ལྡན་པ་ཞིག་ཡིན་ཡོད་སྙམ་ཡིད་ཆད་ཀྱི་སྒོ་ནས་
གསོལ་བ་ཕུར་ཚུགས་སུ་བཏབ་པས། དུས་རེ་ཞིག་ན་ཁྲ་ཟླ་བའི་ཡར་ཚེས་བཅུ་
གཉིས་ཀྱི་ཉི་མ་ཤར་ཙམ་བཀྲ་ཤིས་ཕུན་སུམ་ཚོགས་པའི་དུས་སུ་བཀའ་བཟང་
རྨད་དུ་བྱུང་བས་ད་ནི་ཁྱེད་ཀྱི་སྣང་བ་ཞུས་པས་ངེད་ཀྱི་འདྲ་འབག་བཞེངས་
པའི་དུས་ལ་བབས་པས་དེའང་ཁ་སེང་ནས་ཁྱེད་རང་བློ་ཤི་རུང༌། གཟུངས་
ཞུགས་མེད་པའི་སྐུ་འདྲས་ཅི་ཞིག་བྱེད། དེས་ན་ཁྱེད་རང་སྐྱེད་ཕྲེང་གི། བྱ་
རྒོད་ཕྲེང་ཕ་གི་ན་འཛེ་ཕོའི་རོ་གཅིག་ཡོད་པ་རབ་ཐམས་ཅད་ལོངས་པ་བྱུང་ན་
ཕུན་སུམ་ཚོགས་མ་བྱུང་རུང་དེ་མིན་མགོ་བོ་ངེས་པར་ལོངས་པར་གྱིས་ཤིག་
ཅེས་གསུངས་པས། དེ་མ་ཐག་ཤཱཀྱ་གྲགས་དགའ་མགུ་ཡི་རངས་ནས་སྐད་
ཅིག་ལ་ཕྱིན་པས། བྱ་རྒོད་ཀྱིས་ཕུང་པོ་བྱིངས་ཟོས་ནས་མགོ་ཧྲིལ་ལེ་འདུག་པ་
ཁྱེར་ཏེ་རྗེ་བཙུན་ཆེན་པོར་ཕུལ་བས། རྗེ་བཙུན་གྱི་ཞལ་ནས། ཁྱོད་ཉིད་ང་
ཡི་སློབ་མའི་མཆོག་ཡིན་ཏེ། དེའི་ཕྱིར་འདི་མ་བྱུང་བར་དུ་སྒུག་པ་ལེགས་མོད།
འདི་འཁོར་ལོ་བདེ་མཆོག་ཡིན་པས་འདི་ལ་ཁྱད་པར་ཅན་གྱི་སྣང་ཚུལ་འདི་
འདྲ་ཡོད་ཅེས་གསུང་ནས་ཐོད་པ་ཁས་བླངས་པས་དཔལ་འཁོར་ལོ་བདེ་མཆོག་
ནག་པོ་པའི་ལྷ་དྲུག་བཅུ་རྩ་གཉིས་ཀྱི་རྩ་སྔགས་སྙིང་པོ་ཉེ་སྙིང་གོ་ཆའི་སྔགས་
རྣམས་ཚང་མ་བྲིས་པ་བས་ཀྱང་ལྷག་པ་གསལ་ཞིང་མཐོང་བའི་མོད་ལ་དད་པ་
དབང་མེད་དུ་གཡོ་བ་དེ་ཉིད་འདྲ་སྐུ་ཡིད་བཞིན་ནོར་བུ་འདིའི་ནང་གཟུངས་
ཀྱི་མཆོག་ཏུ་བཞུགས་ཤིང་། གཞན་ཡང་རྒྱུད་སྡེ་རིན་པོ་ཆེ་ནས་གསུངས་པའི་



94
གནས་མཆོག་ས་སྐྱ།
དབུ་གཟུངས། བར་གཟུངས་ཞབས་གཟུངས་ཆ་ཚང་ལ་ནོར་འཁྲུགས་ཀྱི་སྐྱོན་
དང་བྲལ་བ་བཞུགས་ཏེ་བྱ་བ་ཡོངས་སུ་རྫོགས་པ་ན། གངས་ཁྲོད་རྡོར་འཛིན་
བྱེ་བའི་གཙུག་རྒྱན་གྲགས་པ་རྒྱལ་མཚན་ཉིད་ཀྱིས་རབ་ཏུ་གནས་པའི་ཆོ་གའི་
སྒོ་ནས་མེ་ཏོག་གཏོར་བས་ཐུགས་དྲོད་སྐྱེས་པ་ཀུན་ལ་མངོན་པས་ཡ་མཚན་
མཆོག་ཏུ་གྱུར་ཅིང་། སྐུ་ཉིད་དངོས་དང་ཁྱད་པར་མེད་དོ་ཞེས་ཀུན་གྱིས་གླེང་
བས་སྙན་པའི་གྲགས་པ་རྒྱ་མཚོའི་གོས་ཅན་ཁྱབ་པ་བྱུང་བས། ཕྱག་ནས་མ་
རྣམས་ཀྱི་ནང་ནས་ཕུལ་དུ་སོན་པ་འདི་ཡིན་ལགས། རྗེ་བཙུན་མཛེ་ཐོད་མར་
གྲགས་སོ། །
དེའི་གཡས་སྐུ་རྒྱུ་སྨན་འདམ་ལས་གྲུབ་པའི་བླ་མ་དམ་པ་བསོད་ནམས་
རྒྱལ་མཚན་གྱི་སྣང་བརྙན། དེའི་གཡས་ན་དཔལ་ས་སྐྱའི་ཁྲི་ཆེན་ཕུན་པོའི་
སྐྱབས་མགོན་ངག་དབང་མཐུ་སྟོབས་དབང་ཕྱུག་གི་ནང་རྟེན་གསེར་གདུང་
ཆེན་མོ་ཐོགས་བརྩེགས་དྲུག་ལྷག་ཙམ་ཡོད་པའི་ཉི་ཟླ་ནོར་བུའི་རྩེ་མོ་ནི་ལྷ་ཁང་
ཆེན་མོའི་ཀ་གདུང་གི་རྩེར་རེག་པ་བཞེངས་བསྐྲུན་མཛད་སྐབས་བང་རིམ་ངོས་
རྣམ་སྲས་བང་མཛོད་ནང་རིན་ཆེན་སྣ་ལྔ་དང་། འབྲུ་སྣ་ལྔ། ཇ་སྒམ། མར་
ལྟང་ལ་སོགས་དོ་པོ་བརྒྱ་ཕྲག་མང་པོ་བཅུག །
མཆོད་རྟེན་གྱི་བུམ་པའི་ནང་གཟུངས་རྟེན་ལ་༧རྒྱལ་བའི་བཀའ་འགྱུར་
དང༌། བསྟན་འགྱུར། ༧སྐྱབས་མགོན་ཁྲི་ཆེན་གྱི་སྦུར་ཚྭ། ཆོས་རྗེ་ས་པཎ་
གྱི་སྣང་བརྙན་ཤངས་མཚལ་མ། ཐུ་མི་སམ་བྷོ་ཊའི་ཕྱག་བྲིས་སུ་གྲགས་པའི་
འབུམ་པོད་བཅུ་གཉིས། ཐེག་ཆེན་ཆོས་རྒྱལ་གྱི་སྣང་བརྙན་མེ་ཐུབ་མ། ཆོས་
རྗེའི་སྐུ་ཆོས་དང་། གཟིགས་དཔེ་ཤོག་ཀ་ལེ། སྔོན་བྱོན་གོང་མའི་ན་བཟའ།



གདན་སའི་གནས་ཡིག
རྗེ་བཙུན་གོང་མ་རྣམ་ལྔའི་དབུ་སྐྱེས། ས་ངོར་ཚར་གསུམ་གྱི་བླ་མ་གོང་མའི་
དབུ་ལོ་དང་། ན་བཟའ་བྱིན་ཅན། གདུང་རུས་གྲངས་མང་། དྲི་མེད་རྣམ་
གཉིས་ཀྱི་དཀྱིལ་འཁོར། གཟུངས་ཆེན་ སྡེ་ ལྔ སོགས་ བཞུགས་ སུ་ གསོལ།
མཆོད་རྟེན་ཆེན་མོའི་བུམ་པའི་ནང་༧སྐྱབས་མགོན་ཁྲི་ཆེན་དེའི་འདྲ་སྐུའི་
ཐུགས་ཀར་པུར་མེ་མ་བཞེས་པའི་དབུ་རིལ་པོ་དེ་བཞིན་གཟུངས་སུ་བཞུགས་
ཡོད། མཆོད་རྟེན་ཆེན་པོའི་བུམ་པའི་སྒོ་ཁྱིམ་སོགས་ལ་རིན་ཐང་བྲལ་བའི་
ཁྱད་ནོར་གཟི་དང་། མུ་ཏིག གཡུ། བྱུ་རུ། སྤོས་ཤེལ། གསེར་གྱི་རྨོག་
སྒོར་དང་། གསེར་གྱི་གའུ་སོགས་རིན་ཆེན་སྣ་མང་འབུལ་གནང་མཛད།
དེའི་གཡས་ཏི་ཤྲཱི་ཀུན་དགའ་རྒྱལ་མཚན་གྱི་ནང་རྟེན་ལི་དམར་ལས་
གྲུབ་པའི་ཐུབ་པའི་སྣང་བརྙན་ལ་གསེར་ཟངས་ཀྱི་ཁྲི་རྒྱབ་དང་བཅས་པ་སྐུ་
ཚད་གོང་ལྷ་ཆེན་དཔལ་འབར་ལས་ཅུང་ཆུང་བ། དེའི་གཡས་ མགོན་པོ་
དངོས་གྲུབ་དཔལ་འབར་གྱི་ནང་རྟེན་སློབ་དཔོན་རིན་པོ་ཆེ་སྐུ་རྒྱུ་དངུལ་ལས་
གྲུབ་པ། དེའི་གཡས་ཤར་པ་རིན་ཆེན་རྒྱལ་མཚན་གྱི་ནང་རྟེན་ལི་དམར་གྱི་
ཐུབ་པའི་སྐུ་བརྙན་གསེར་ཟངས་ཀྱི་ཁྲི་དང་། རྒྱབ་ཡོལ་སངས་རྒྱས་སྟོང་སྐུ་
ཡོད་པའི་སྐུའི་མཛོད་སྤུར་དུང་དཀར་གཡས་འཁྱིལ་ཅན། དེའི་གཡས་ཡུམ་
འཆི་མེད་དཔལ་འབྱོར་བཟང་མོའི་ནང་རྟེན་དངུལ་གྱི་རྡོ་རྗེ་རྣལ་འབྱོར་མའི་
སྣང་བརྙན་མི་ཚད་ཙམ་མ། དེའི་གཡས་ལྷོ་ནས་བྱང་གཟིགས་སུ་གཅུང་ཕན་
བདེ་རྒྱ་མཚོའི་ནང་རྟེན་དུ་ཡབ་རྗེ་དབང་རྙིང་ནས་གསར་བཞེངས་མཛད་པ་སྐུ་
རྒྱུ་རིན་ཆེན་གཉིས་པ་ལས་གྲུབ་པའི་ཐུགས་རྗེ་ཆེན་པོ་འཕགས་པ་བཅུ་གཅིག་
ཞལ་གྱི་སྐུ་བརྙན་ལ་གསེར་ཟངས་ཀྱི་པད་རྒྱབ་བཅས་པར་ཕལ་ཐོག་གཉིས་ལྷག་



-
-
-
-
-
གནས་མཆོག་ས་སྐྱ།
ཙམ་གྱི་སྐུ་བརྙན་རིན་པོ་ཆེའི་བརྒྱན་དང་བཅས། དེའི་གཡས་དཔོན་ཆེན་
གྲོང་གསར་པས་ནང་རྟེན་ལྗོན་སེར་གར་ལུགས་ཀྱི་ཐུབ་པ་ལོངས་སྐུའི་ཚུལ་ཅན།
དེའི་གཡས་དཔོན་ཤཱཀྱ་བཟང་པོའི་ནང་རྟེན་སྐུ་རྒྱུ་ལི་དམར་ལས་གྲུབ་པའི་
སངས་རྒྱས་ཀྱི་ཚེམས་འཁྲུལ་མེད་རིང་བསྲེལ་སོགས་བྱིན་རླབས་ཀྱིས་གོང་བུར་
ཞུགས་པའི་ཐུབ་ཆེན་ལ་གསེར་ཟངས་ལས་གྲུབ་པའི་བཞུགས་ཁྲི་དང་། རྒྱབ་
ཡོལ་ཁྲི་དྲུག་ལྡན་བཅས་སྒྲོས་གཙང་ལྷ་ཁང་ཆེན་མོའི་ཐོགས་ཚད་དང་མཉམ་པ།
དེའི་གཡས་ཕན་བདེ་རྒྱ་མཚོའི་གདུང་རྟེན་སྐུ་རྒྱུ་གསེར་ཟངས་ལ་བུམ་ལྡིར་
དངུལ་ལས་གྲུབ་པའི་བྱང་ཆུབ་མཆོད་རྟེན། ཤར་ལྷོའི་ཀུན་དགའ་རྭ་བའི་
ནང་འགྲོ་མགོན་ཆོས་རྒྱལ་འཕགས་པས་བཞེངས་ པའི་ གསེར་ཆོས་ བཀའ་
འགྱུར་དང་། ཡུམ་མཆོག་བསྟན་འཛིན་བསོད་ནམས་བཟང་མོས་བཞེངས་
པའི་གསེར་ཆོས་བཀའ་འགྱུར་བསྡོམས་པོད་ཉིས་བརྒྱ་དང་ང་གཉིས་བཞུགས།
རྟེན་གཙོ་ཐུབ་ཆེན་འཛམ་གླིང་གཡས་བཞག་གི་གཡོན་གྱི་དང་པོར་ས་
སྐྱ་པཎྜི་ཏའི་ཡུམ་བདག་མོ་ཀུན་དགའ་འབུམ་གྱི་ནང་རྟེན་སྐུ་རྒྱུ་ལི་དམར་ལས་
གྲུབ་པའི་གྲིབ་སེལ་སྒྲོལ་མ། དེའི་མདུན་གསེར་ཟངས་ཀྱི་རྣམ་རྒྱལ་མཆོད་
རྟེན། དེའི་གཡོན་ཕྱོགས་སུ་གསེར་ཟངས་ཀྱི་ཁྲི་རྒྱབ་སྟེང་སྐུ་རྒྱུ་གསེར་ཟངས་
ལས་གྲུབ་པའི་དཀར་པོ་རྣམ་གསུམ་སྟེ་དབུས་སུ་ས་ཆེན་ཀུན་དགའ་སྙིང་པོ་
དང་གཡས་སུ་སློབ་དཔོན་བསོད་ནམས་རྩེ་མོ་གཡོན་དུ་རྗེ་བཙུན་གྲགས་པ་རྒྱལ་
མཚན་རྣམས་ཀྱི་སྣང་བརྙན་ན་བཟའ་མགུལ་ཕྲེང་བཅས། དེའི་གཡོན་སྐུ་རྒྱུ་
ལི་དམར་ལས་གྲུབ་པའི་ཐེག་ཆེན་ཆོས་རྒྱལ་གྱི་ནང་རྟེན་འཇམ་དབྱངས་མེ་ཐུབ་
མ། དེའི་མདུན་སྐུ་རྒྱུ་ལི་དམར་ལས་གྲུབ་པའི་སྟོན་པའི་སྐུ། དེའི་གཡོན་དུ་



97
གདན་སའི་གནས་ཡིག
གསེར་ཟངས་ཀྱི་སློབ་དཔོན་སྣང་སྲིད་གཟིལ་གནོན། འཇམ་དབྱངས་མེ་ཐུབ་
མའི་གཡོན་གསེར་ཟངས་ལས་གྲུབ་པའི་བྱང་ཆུབ་མཆོད་རྟེན། དེའི་གཡོན་དུ་
སྐུ་རྒྱུ་གསེར་ཟངས་ལས་གྲུབ་པའི་རྗེ་བཙུན་པདྨ་འཕྲིན་ལས་ཀྱིས་བཞེངས་པའི་
རྗེ་བཙུན་བྱམས་པ་མགོན་པོ། གསེར་ཟངས་ལས་གྲུབ་པའི་བསོད་ནམས་རིན་
ཆེན་གྱི་སྣང་བརྙན། དེའི་གཡོན་དུ་གནས་ལྔ་ཀུན་དགའ་བཀྲ་ཤིས་ཀྱི་ནང་
རྟེན་གསེར་ཟངས་ལ་ བུམ་ པ་ དངུལ་ལས་ གྲུབ་ པའི་རྣམ་རྒྱལ་ མཆོད་རྟེན།
དེའི་གཡོན་ན་འགྲོ་མགོན་ཕྱག་ནའི་སྲས་དྷརྨཔཱ་ལ་རཀྵི་ཏའི་ནང་རྟེན་སྐུ་རྒྱུ་ལི་
དམར་ལས་གྲུབ་པའི་རྡོ་རྗེ་འཆང་ཆེན་མོ་ཁྲི་རྒྱབ་དང་བཅས་པ་ལྷ་ཁང་ཆེན་
མོའི་ཐོགས་ཚད་དང་མཉམ་པ། དེའི་གཡོན་ན་གསེར་ཟངས་ལས་གྲུབ་པའི་
མཁའ་སྤྱོད་མ་ཁྲི་རྒྱབ་དང་བཅས་པ། རྡོ་རྗེ་འཆང་གི་གཡོན་ན་སྐུ་རྒྱུ་ལི་དམར་
ལས་གྲུབ་པའི་བདག་ཉིད་ཆེན་པོ་བཟང་པོ་དཔལ་གྱི་ནང་རྟེན་རྡོ་རྗེ་འཆང་།
དེའི་མདུན་སྒྲོལ་ཁང་ནས་གདན་དྲངས་པའི་གསེར་ཟངས་ལས་གྲུབ་པའི་རྣམ་
རྒྱལ་མཆོད་རྟེན། དེའི་མདུན་གསེར་ཟངས་ལས་གྲུབ་པའི་བསོད་ནམས་
དབང་ཕྱུག་གི་སྣང་བརྙན། མཆོད་སྡོང་འཛམ་གླིང་འོད་གསལ་ས་ཆེན་ཀུན་
དགའ་བློ་གྲོས་ཀྱི་ཐུགས་དགོངས་ལྟར་གཙུག་ལག་ཁང་ངོ་མཚར་ཅན་འདིར་
འཇམ་མགོན་ས་པཎ་གྱི་ནང་རྟེན་ཐུབ་ཆེན་འཛམ་གླིང་གཡས་བཞག་སོགས་སྐུ་
རྟེན་ངོ་མཚར་ཅན་ཕུལ་དུ་སོན་པ་མང་བ་བཞུགས། གསུང་རྟེན་དུའང་བླ་
ཆེན་འཕགས་པའི་ཐུགས་དམ་བཀའ་འགྱུར་པོ་ཏི་ལྕགས་ལུང་མར་གྲགས་པ་
གཙོ་བོ་གྱུར་པའི་གླེགས་བམ་བྲག་རི་བརྩེགས་པ་ལྟ་བུར་བཞུགས། ཐུགས་
རྟེན་གྱི་ཆ་ཁྱད་འཐོན་མེད་པར་དགོངས་ཏེ། དམ་པ་གང་དེའི་རྒྱན་མཆོག་



98
གནས་མཆོག་ས་སྐྱ།
མཐུ་སྟོབས་དབང་ཕྱུག་དགོངས་པ་ཆོས་དབྱིངས་འཕོ་ཚུལ་བཞེས་སྐབས། དེ་
ཉིད་ཀྱི་ཟབ་དགོངས་ཆེད་དུ་བཀའ་གདམས་བཞིན་སྒྲུབ་པའི་བྱང་ཆེན་མཆོད་
རྟེན་འདིའི་གཟུངས་ཞུགས། དེ་ཉིད་རང་གི་སྤུར་རུས་བཏུལ་ཟིན་པའི་གདུང་
ཚྭ་འབུམ་གཏེར། གཙུག་ཏོར་དྲི་མེད་སྙིང་པོ་ཅན་དང་བླ་མ་ཡི་དམ་ཆོས་སྲུང་
ནོར་ལྷའི་སྐུ་ཁྲི་ཕྲག་བརྒལ་ཙམ། གཞན་ཡང་རིན་པོ་ཆེ་སྣ་ཚོགས་ལས་གྲུབ་
པའི་བླ་མ་ཡི་དམ་སངས་རྒྱས་བྱང་སེམས་སོགས་ཀྱི་སྐུ་བརྙན་ཁྲི་སྟོང་དུ་མ། ཀྱེ་
རྡོར་རྩ་སྔགས་ལ་སོགས་རྒྱུད་སྡེ་དུ་མའི་གཟུངས་སྔགས་གསེར་བྲིས་འབུམ་ཐེར་
དུ་མ། རྗེ་བཙུན་གྲགས་པའི་གདུང་རུས་ས་པཎ་སྤུར་ཐལ་ངོར་ཆེན་རྡོ་རྗེ་
འཆང་གི་སྤུར་རུས་སྤུར་ཐལ་དང་། ཚར་ཆེན་གྱི་དབུ་ཐོད་དུམ་བུ་སོགས་བླ་མ་
གོང་མ་དུ་མའི་གདུང་དབུ་ལོ་ན་བཟའ་དུམ་བུ་དམ་རྫས་ཕོན་ཆེན་བ། བཀའ་
བསྟན་འགྱུར་ཇོ་བོ་རྗེའི་ཕྱག་བྲིས་དཔེ་དུམ་སོགས་གསུང་རབ་དུ་མ། རྩེར་ཉི་
ཟླའི་ཏོག་ལ་སངས་རྒྱས་ཀྱི་རིང་བསྲེལ་བཅོ་ལྔ་རྣམས་ཀྱི་མཚོན་གཟུངས་ཤིན་ཏུ་
ཕུན་སུམ་ཚོགས་པ་བཞུགས་པ་ལ་སྐྱབས་མགོན་ས་ཆེན་ཀུན་དགའ་བློ་གྲོས་
འཁོར་གསུམ་ལྡན་རྡོ་རྗེ་འཛིན་པའི་བསྐོར་བའི་རབ་གནས་རྒྱས་པར་བཅས་སྐྱེ་
རྒྱུའི་སྒྲིབ་སྦྱངས་ཚོགས་རྫོགས་ཀྱི་ཞིང་དུ་བསྐྲུན་པ་སྒོ་ཁྱིམ་ནང་དུ་རྡོ་རྗེ་འཆང་
འདྲ་སྐུ་དང་སྐུ་གདུང་རིན་པོ་ཆེའི་རྒྱན་ལ་གཡུ་བྱུ་རུ་པུ་ཤེལ་ལ་སོགས་པའི་དྲ་བ་
དང་དྲ་བ་ཕྱེད་པའི་རྒྱན་དང་བཅས།
དེའི་གཡོན་དུ་སྐུ་རྒྱུ་ཛྷེ་ཀྴིམ་ལས་གྲུབ་པའི་དཔོན་ཆེན་ཨང་ལེན་གྱི་
ཐུགས་དམ་གྱི་རྟེན་ཐུབ་དབང་། དེའི་གཡོན་སྐུ་རྒྱུ་ལི་དམར་ལས་གྲུབ་པའི་
ཤར་པ་དུས་འཁོར་བའི་ནང་རྟེན་འཇམ་དབྱངས་ཁྲི་རྒྱབ་དང་ བཅས་ པ།



གདན་སའི་གནས་ཡིག
དེའི་མདུན་སྐུ་རྒྱུ་གསེར་ཟངས་ལས་གྲུབ་ པའི་ཐུབ་དབང་། དེའི་གཡོན་
གསེར་ཟངས་ལས་གྲུབ་པའི་བསོད་ནམས་དབང་ཕྱུག་གི་ནང་རྟེན་རྣམ་རྒྱལ་
མཆོད་རྟེན། དེའི་གཡོན་སྐུ་རྒྱུ་ལི་དམར་ལས་གྲུབ་པའི་སློབ་དཔོན་རིན་ཆེན་
རྒྱལ་མཚན་གྱི་ནང་རྟེན་ཐུབ་དབང་། བྱང་ནས་ལྷོ་གཟིགས་སུ་སྐུ་རྒྱུ་ལི་དམར་
ལས་གྲུབ་པའི་ས་བཟང་མ་ཏི་པཎ་ཆེན་གྱི་ནང་རྟེན་ཐུབ་དབང་། དེའི་གཡོན་
དུ་སྐུ་རྒྱུ་ལི་དམར་ལས་གྲུབ་པའི་དཔོན་ཆེན་ཤཱཀྱ་བཟང་པོའི་གཅུང་སྒང་དགའ་
བ་ནམ་མཁའ་རྒྱལ་མཚན་གྱི་ནང་རྟེན་ཇོ་བོ་ཨ་ར་མ། དེའི་གཡོན་ཕྱོགས་སུ་པུ་
ཏཱིའི་བླ་མཚོ་ཞེས་པའི་ཟངས་ཆེན། དེའི་མདུན་གྱི་སྒམ་ནང་ས་གདོས་ཆེན་
མོའི་འཆམ་གོས་རྣམས་བཞུགས། །
ཀ་སྟར་གཉིས་ པའི་ གདུང་ ཁེབས་ ནང་ལ་ གཙུག་ གཏོར་རྣམ་ རྒྱལ་
གཟུངས་ལཉྩ་བཏགས་གྲུབ་བྱིན་རླབས་གཞལ་དུ་མེད་པ་དང་། དེ་ སྟེང་
འཇམ་མགོན་བསོད་ནམས་དབང་ཕྱུག་པའི་དགོངས་རྫོགས་སུ་སྔགས་འཆང་
མངྒའི་མཚན་འཆང་གིས་བཞེངས་པའི་གོས་ཐང་སངས་རྒྱས་སུམ་ཅུ་སོ་ལྔའི་སྐུ་
བརྙན་བྱིན་རླབས་ཕུལ་དུ་སོན་པ་རྣམས་གཙོ་བོར་བཞུགས། །
འདིར་གསུང་རྟེན་ཆོས་རྩེགས་བྲག་རི་མ་ཞེས་བདེ་བར་གཤེགས་པའི་
གསུང་རབ་པོ་ཏི་ཁྲི་མིག་ལ་རྟེན་ནས་བཞུགས་པ་ཆོས་སྲིད་ཀུན་ལ་དབང་
བསྒྱུར་ཏི་ཤྲཱི་འཕགས་པ་བློ་གྲོས་རྒྱལ་མཚན་དཔལ་བཟང་པོས་ཐུགས་དམ་
གསེར་བྲིས་བཀའ་འགྱུར་མཛོ་རྒྱབ་མས་ཐོག་དྲངས་གསེར་པོད་སྐྱ་པོད་འདྲེས་
པས་གཙུག་ལག་ཁང་འདིའི་འཁོར་ཡུག་ཁྱབ་པས་ཁྲི་ཁྲག་དུ་མ། ཁྱད་པར་
བྱང་ཕྱོགས་ན་བཞུགས་པའི་པོ་ཏི་ལྕགས་ལུང་མར་གྲགས་པ་འདིའི་ལོ་རྒྱུས་



100
གནས་མཆོག་ས་སྐྱ།
གཉིས་ལས། སྔ་མ་ལྟར་ན་རྗེ་བཙུན་སྒྲོལ་མའི་སྤྲུལ་པ་རྒན་མོ་གཅིག་གིས་
བཞེངས། ཕྱི་མ་ལྟར་ན་སྤྲུལ་པའི་དགེ་སློང་བཞི་སྡེ་ཞིག་གིས་བཞེངས་པའང་
བཤད། ཅི་ལྟར་ཡང་རྒྱལ་ཡུམ་རྒྱས་པ་གླེགས་བམ་གཅིག་སྒྲིལ་ངོ་མཚར་ཅན་
འདི་བཞུགས། ཚོགས་ཁང་ཆེན་མོའི་ལྡེབས་བྲིས་ལ་བྱང་འདོར་གྱི་ནུབ་ན་
གྲང་གསེར་འབའ་ཞིག་བྱུགས་པའི་རྒྱལ་བ་བྱམས་པ་མི་ཚད་མ་ལ་ཆུང་བ་
བརྒྱད་ཀྱིས་བསྐོར་ཏེ་བཞུགས་པ་འདི་ཆོ་འཕྲུལ་སྨོན་ལམ་བྱམས་སྨོན་རྟེན་དུ་ཨ་
མེས་ཞབས་ཀྱིས་བསྐྲུན། འདིའི་ཤར་ཨ་མེས་ཞབས་དབུས་བཞུགས། དེའི་
འཁྲུངས་རབས་ཀྱི་བསྐོར་བ་འདིའང་དེ་ཉིད་ཀྱི་ཕྱག་ནས་མ་བྱིན་རླབས་ཅན་དེ་
ཉིད་ཀྱི་མཆོད་དཔོན་སྨོན་ལམ་རིན་ཆེན་གྱིས་བཞེངས་པ། ཞལ་ནུབ་གཟིགས་
ལ་སྐྱབས་མགོན་ཁྲི་ཆེན་ངག་དབང་མཐུ་སྟོབས་དབང་ཕྱུག་གི་སྐུ་དུས་བཞེངས་
གནང་མཛད་པའི་ཐུབ་པའི་འཁྲུངས་རབ་མཛད་བརྒྱ་དཔག་བསམ་ཁྲི་ཤིང་
དང་། སྒོ་གཡོན་དུ་སྐྱབས་མགོན་སྐུ་འཁོར་སྦྱིན་བདག་གི་ཚུལ་དུ་བཞུགས་པ།
གཞན་ཡང་འདིར་ནག་པོ་ཁྲག་འཛག་འཁུན་ཤེས་ཀྱི་ཀ་བ། སེ་ཆེན་ཀ་
བ་ཏེ་མིང་ཅན་གཉིས། དེང་སང་འབྲོང་པོ་ཀ་བ། སྟག་པོ་ཀ་བ། ཚོགས་
ཁང་འདིའི་ཀ་བ་མིང་ཅན་བཞིར་གྲགས་པ་རྣམས་ལེགས། མཆོད་ཆས་ལའང་
རྟེན་གཙོ་ཐུབ་ཆེན་འཛམ་གླིང་གཡས་བཞག་གི་སྐུ་མདུན་དུ་ཆོས་དུང་དཀར་པོ་
རྒྱང་གྲགས་དབུས་ངོ་མཚར་རྟེན་མཆོག་རྣམས་ཀྱི་དྲུང་དུ་རིན་ཆེན་དང་པོས་
ཐོག་དྲངས་རིན་པོ་ཆེ་སྣ་ཚོགས་ལས་གྲུབ་པའི་མཆོད་རྫས་ཀོང་བུ་ཆེ་བ་མི་ཚད་
ཙམ་གྱིས་མཚོན་བརྒྱ་ཕྲག་དུ་མ་དང་། ཁྱད་པར་ཐེག་ཆེན་རྡོ་དྲིལ་གྱིས་མཚོན་
རྡོ་དྲིལ་ཆེ་ཆུང་སྣ་ཚོགས་བརྒྱ་ཕྲག་དང་། རོལ་མོ་ས་ཡངས། གུར་མགོན།



གདན་སའི་གནས་ཡིག
101
བསིལ་སྙན་པུ་ཆེན། མཁའ་འགྲོ་མ། ཞལ་ཝ། རྟ་འབུམ། སྔགས་འཆང་
ཟབ་རོལ། ནམ་གྲུ་རོལ་བསིལ་སོགས་བརྒྱ་ཕྲག་གི་ཚོན་སྣ་ལྔའི་མཆོད་རྫས་དུ་
མ་བསམ་གྱིས་མི་ཁྱབ་པ་བཞུགས། གཞན་ཡང་སྐྱབས་མགོན་གོང་མ་ཡབ་
སྲས་དང་། མཁན་སློབ་རྣམས་ཀྱི་བཞུགས་ཁྲི་ཤིན་ཏུ་གཟི་ཉམས་ལྡན་པའི་
དབུས་འཕགས་ཚོགས་འདུས་སྡེ་ཁྲི་ཕྲག་རིན་པོ་ཆེ་འདུ་བའི་ཚོགས་གདན་
དཔང་མཐོ་བ་ལ་ཐམས་ཅད་ཀྱང་གོས་བཟང་ལས་གྲུབ་ཅིང་མདོར་ན་ས་རྒྱུན་
གནམ་རྒྱན་གྱིས་རབ་ཏུ་མཛེས་པའོ། ལྷ་མཐིལ་འདུ་ཁང་ཆེན་མོའི་ཕྱི་ལོག་
གཡས་གཡོན་ལྡེབས་བྲིས་ལའང་རྟ་མགྲིན་པད་མ་ཅན་དང་། མི་གཡོ་སྔོན་པོ་
སོགས་བཞུགས་པ་ལགས། །
༈ ལྷ་མཐིལ་འདུ་ཁང་ཆེན་མོའི་གཡས་ཕྱོགས་ཕུར་པ་ལྷ་ཁང་ནང་
རྟེན་གྱི་གཙོ་བོར་དེ་སྔོན་དབུ་རྩེ་རྙིང་མའི་རྟེན་གཙོ་འཇམ་མགོན་བླ་མ་ས་སྐྱ་
པཎྜི་ཏས་བཞེངས་གནང་མཛད་པའི་རྗེ་བཙུན་གྲགས་པ་རྒྱལ་མཚན་གྱི་ནང་
རྟེན་ངོ་མཚར་རྟེན་བཞིའི་གྲས་འཇམ་དབྱངས་གཟི་འོད་འབར་བ་ཁྲི་རྒྱབ་ཆ་
ཚང་བཞུགས་པ། གཡས་ཕྱོགས་སུ་དེ་སྔ་དབུ་རྩེ་གསར་མའི་རྣམ་ཐར་སྒོ་
གསུམ་གྱི་རྟེན་གཙོར་ཐུབ་པ་བྱང་ཆུབ་ཆེན་པོར་གྲགས་པ་ས་པཎ་རྒྱ་ནག་ལ་
ཕེབས་པའི་དུས་སྐུ་རིམ་ལ་དམིགས་ཏེ་བློན་ཆེན་ཤཱཀྱ་བཟང་པོས་བཞེངས་པ།
རྟེན་གཙོའི་གཡོན་ན་དེ་སྔ་དབུ་རྩེ་གསར་མའི་ནང་བཞུགས་པའི་འཕགས་པ་བློ་
གྲོས་རྒྱལ་མཚན་གྱི་བསྙེན་རྫོགས་མཁན་པོ་སྙེ་ཐང་གྲགས་སེངྒེའི་ནང་རྟེན་འོད་
དཔག་མེད། ཁྱད་པར་ལྷ་ཁང་འདིར་ནུབ་ནས་ཤར་གཟིགས་ཀྱི་མཆོད་ཁྲིའི་
ནང་རྟེན་གཙོར་ཐུབ་པའི་དབང་པོ་མཆོག་ཟུང་གཉིས་དང་། ལྷོ་ནས་བྱང་



102
གནས་མཆོག་ས་སྐྱ།
གཟིགས་ཀྱི་ཆོས་སྒྲོམ་ནང་རྟེན་གཙོར་རྗེ་བཙུན་སྒྲོལ་མ་དབུས་བཞུགས་ཀྱི་སྐུ་རྒྱུ་
རིན་པོ་ཆེ་སྣ་ཚོགས་ལས་གྲུབ་པའི་ལམ་འབྲས་བླ་རྒྱུད་དང་། རིག་འཛིན་བླ་
རྒྱུད། གཞན་ཡང་བླ་མ་ཡི་དམ་སངས་རྒྱས་བྱང་སེམས་ཆོས་སྲུང་ནོར་ལྷ་
སོགས་དང་བཀའ་གདམས་མཆོད་རྟེན་སོགས་ཁྱོན་སྟོང་ཕྲག་ལྔ་དང་བཞི་བརྒྱ་
བཅུ་བདུན་བཞུགས། ལོགས་བྲིས་ལ་ཞལ་བྱང་གཟིགས་ལ་འཕགས་པ་རིན་པོ་
ཆེས་དར་ཕུལ་བ་བཞེས་པའི་ཐུབ་པ་དར་ལེན་མར་གྲགས་པ་ཉན་ཐོས་མཆོག་
ཟུང་གི་དབུས་འདས་མ་འོངས་པའི་རྫོགས་པའི་སངས་རྒྱས་དང་།
སྨན་བླ། ཚེ་ལྷ་རྣམ་གསུམ། ཞལ་ལྷོ་གཟིགས་ནས་ནུབ་གཟིགས་བར་
ལ་རིག་འཛིན་བླ་རྒྱུད་དང་། རྡོ་རྗེ་གཞོན་ནུ་ཀྱེ་རྡོར་བཀའ་བབས་རྣམ་བཞི།
གུར་མགོན་ལྷ་བརྒྱད་དཔལ་མགོན་བྲམ་གཟུགས་ཤ་བཟའ་ཡབ་ཡུམ་དཀར་
བདུད་ཕུར་སྲུང་དམ་ཅན་བཅུ་གཉིས་ལ་སོགས་པ་བྱིན་རླབས་ཤིན་ཏུ་ཆེ་བ་
བཞུགས། གསུང་རྟེན་ལ་དབུ་རྩེ་རྙིང་མའི་ས་འོག་ནས་གདན་ཞུས་གསེར་
ཆོས་སྐྱ་ཆོས་ཆ་ཚང་གྲངས་རེ་བདུན་དང༌། དེའི་ཤར་དང་ཤར་ནས་ནུབ་
གཟིགས་སུ་ཀུན་དགའ་རྭ་བར་པོད་སྒྲིག་ཐུབ་མིན་བསྡོམས་བརྒྱ་ཕྲག་ལྔ་དང་
བཅུ་གཅིག འཇམ་དབྱངས་ཀྱི་གཡས་གཡོན་གཉིས་ན་བསྟན་འགྱུར་པོད་
གྲངས་ཉིས་བརྒྱ་དང་བཅུ་གཉིས་དྲ་མིག་རང་སྒྲིག་ལ་མཆོད་པའི་ཡོ་བྱད་ཀྱང་
འཇམ་པའི་དབྱངས་ཀྱི་སྐུ་མདུན་དུ་མཎྜལ་དང་། གསེར་དང་དངུལ་གྱི་ཀོང་
བུ་གཟོ་དབྱིབས་སྣ་ཚོགས་དང་། དངུལ་ཏིང་ཆེ་ཆུང་སྣ་ ཚོགས་བརྒྱ་ཕྲག་
གཞན་ཡང་ས་ཕུར་ཆེན་མོའི་འཆམ་ཆས་རྣམས་དང་། སྒྲུབ་མཆོད་ཁག་ལ་
མཁོ་བའི་མཆོད་ཆས་སོགས་ཀྱིས་མཚོན་མཆོད་རྫས་ཤིན་ཏུ་ཕུན་སུམ་ཚོགས་པ་
-



གདན་སའི་གནས་ཡིག
103
བཞུགས།
༈ ལྷ་མཐིལ་འདུ་ཁང་ཆེན་མོའི་གཡོན་ཕྱོགས་དངུལ་གདུང་རིག་
འཛིན་ལྷ་ཁང་ནང་རྟེན་གྱི་གཙོ་བོར་མདུད་ཀྱི་སྟོབས་འཕྲོག་སྔགས་འཆང་
ངག་གི་དབང་པོ་ཀུན་དགའ་རིན་ཆེན་བཀྲ་ཤིས་གྲགས་པ་རྒྱལ་མཚན་དཔལ་
བཟང་པོའི་གདུང་རྟེན་རྣམ་རྒྱལ་མཆོད་རྟེན་ཉན་ཐོས་ཆེན་པོ་ཤཱ་རིའི་བུ་ཡི་
བཟོ་རིག་ཕྱག་ཚད་གཏན་ལ་ཕབ་པ་ཕལ་ཐོག་དོ་ཙམ་ཕུལ་དུ་ཕྱིན་པ་བུམ་ལྡིར་
དངུལ་ལ་གསེར་ཟངས་ཀྱི་ཁྲི་དང་ནང་གཟུངས་བྱིན་རྟེན་གྱི་ཚོགས་བསམ་
བརྗོད་ལས་འདས་པར་རིན་པོ་ཆེ་སྣ་ཚོགས་ཀྱི་སྤྲས་པ་ལ་རབ་ཏུ་གནས་པའི་མེ་
ཏོག་ཕུལ་ཏེ་ལུས་ཅན་ཡོངས་ཀྱི་མཆོད་སྡོང་དུ་ བཞུགས་པ་ལགས། དེའི་
གཡས་སུ་བཞུགས་པའི་དངུལ་གདུང་འདི་ཉིད་ཡེ་ཤེས་མཁའ་འགྲོའི་མཚན་
རྟགས་ཚང་བ་བསོད་ནམས་ལེགས་འཛོམས་དཀར་མོ་ཞེས་བྱ་བ་གཞོན་ནུའི་
དུས་མནལ་ལམ་དུ་སྔགས་པ་བགྲེས་པོ་ན་བཟའ་དཀར་པོ་ཕུ་ཐུང་གསོལ་བའི་
སྟེང་དུ་ཕོད་ཁ་སྔོན་པོ་ བཞེས་ པ་ ཕྱག་ན་ལྕགས་ཕུར་དར་ སྣ་ ལྔས་ སྤྲས་ པ་
བསྣམས་པ་ཞིག་གིས། བུ་མོ་ཁྱོད་ས་སྐྱར་སོང་ལ་བསྟན་པའི་སྙིང་པོ་ལ་གཅེས་
སྤྲས་འཐོན་པ་ གྱིས་གསུངས་པ་ ཞིག་བྱུང་བ་དང་། དུས་མཚུངས་སྔགས་
འཆང་ཆོས་ཀྱི་རྒྱལ་པོའི་བཙུན་མོར་འབྱོན་དགོས་པའི་བཀའ་ཕེབས། སྔགས་
པ་བགྲེས་པོ་དེ་ནི་སློབ་དཔོན་རིན་པོ་ཆེ་པད་མ་འབྱུང་གནས་ཉིད་དྲི་མེད་
འཁོན་རིགས་ས་སྐྱའི་གདུང་དུ་བསམ་བཞིན་སྐུ་འཕྲེང་བཞེས་པའི་ཚུལ་སྟོན་པ་
བཞེད་ནས། དེའི་རྟེན་འབྲེལ་འགྲིག་པ་དང་བྱིན་གྱིས་རློབ་པར་མཛད་པའི་
འབྲས་བུ་མངོན་དུ་གྱུར་པ་པདྨའི་རྣམ་འཕྲུལ་འཇམ་དབྱངས་བསོད་ནམས་



104
གནས་མཆོག་ས་སྐྱ།
དབང་པོའི་གདུང་རྟེན་དེ་ཉིད་ཀྱི་སྤུར་རིལ་པོ་བཞུགས་པ་དང་ཆབས་ཅིག་ནང་
གཟུངས་གཞན་ཡང་བྱིན་རླབས་ཀྱི་གོང་བུར་བཞུགས་ཤིང་མ་འོངས་དུས་ལ་
བབས་པ་ན་དམ་ཆེན་པུ་ཏྲ་ཆེན་པོས་ཞུ་ལ་འབུལ་བ་ཞལ་གྱིས་མཆེས་པ་གྲགས་
པའི་བྱིན་རླབས་འགྲན་ཟླ་མེད་པ་བཞུགས། རྟེན་གཙོའི་གཡོན་ན་བཞུགས་
པའི་དངུལ་གདུང་རིན་པོ་ཆེ་འདི་ཉིད་སྔགས་འཆང་ཆེན་པོའི་སྲས་ཆུང་བ་སྦས་
པའི་སངས་རྒྱས་གྲགས་པ་བློ་གྲོས་ཞེས་གྲགས་པ་བླ་མ་ས་སྐྱ་པ་ལྟར་མངལ་གྱི་དྲི་
མས་དབེན་པ་གྲོད་གཏུམ་གྱི་ཚུལ་དུ་ལེགས་པར་འཁྲུངས་ཤིང་སྐྱེས་བུ་དམ་པའི་
མཚན་དང་ལྡན་པ་དེ་ཉིད་ཀྱི་གདུང་རྟེན་དེ་ཉིད་རང་གི་གདུང་ཚྭ་ན་བཟའ་
བྱིན་ཆེན་བྲིས་ཐང་སོགས་གཙོ་བོར་བཞུགས་པ་དང་ཆབས་ཅིག་རྒྱུད་སྡེ་ནས་
གསུངས་པའི་གཟུངས་ཚོགས། རྒྱ་བོད་མཁས་གྲུབ་དུ་མའི་གདུང་རིང་བསྲེལ་
ན་བཟའ་བསམ་གྱིས་མི་ཁྱབ་པ་དགོས་འདོད་ཀུན་འབྱུང་གི་བདག་ཉིད་དུ་
བཞུགས་པ་ལགས། འཇམ་མགོན་ཨ་མེས་ཞབས་ཀྱིས་བཞེངས་མཛད་པའི་
སྒར་ཆེན་མཐུ་སྟོབས་དབང་ཕྱུག་གི་སྐུ་གདུང་རྒྱ་དངུལ་ལས་གྲུབ་པ་དམ་པ་
གང་གི་གདུང་ཚྭ་རྒྱུད་སྡེ་ནས་གསུངས་པའི་གཟུངས་སམ་ཆོས་སྐུའི་རིང་བསྲེལ་
ཕོན་ཆེ་བ། རྒྱ་བོད་བླ་མ་བཟང་གསུམ་གྱི་བྱིན་རྟེན་གྱིས་ཚོགས་བསམ་བརྗོད་
བྲལ་བས་ཕྱུར་ཏེ་བཞུགས་པ་ལ་སྒོ་ཁྱིམ་ནང་གསེར་ཟངས་ཀྱི་གུ་རུ་རིན་པོ་ཆེའི་
སྣང་བརྙན་དང་། སྔགས་འཆང་གྲགས་པ་བློ་གྲོས་ཀྱི་སྲས་རྒྱལ་བསྟན་སྤྱི་དང་
བྱེ་བྲག་དཔལ་ས་སྐྱ་པའི་སྡེ་བསྟན་པ་གདུང་བརྒྱུད་དང་བཅས་པ་རྣམས་དབྱར་
མཚོ་ལྟར་འཕེལ་རྒྱས་མཛད་པ་ལ་བླ་ཆེན་འཕགས་པ་བློ་གྲོས་རྒྱལ་ མཚན་
དགོངས་པ་མནལ་རྗེས་སྔགས་འཆང་བླ་མ་འདི་ལ་མཚུངས་ཟླ་བྲལ་བར་གནས་



གདན་སའི་གནས་ཡིག
105
ལྔ་རིག་པའི་པཎ་ཌི་ཏ་འཇམ་མགོན་ཨ་མྱེས་ཞབས་ཀུན་དགའ་བསོད་ནམས་ཀྱི་
སྐུ་གདུང་སྐུ་རྒྱུ་རྒྱ་དངུལ་ལས་གྲུབ་པའི་རྣམ་རྒྱལ་མཆོད་རྟེན་ཐུགས་སྲས་ཟུར་
ཕུད་ལྔ་པ་བསོད་ནམས་དབང་ཕྱུག་པས་བཞེངས་པ་རྒྱུད་སྡེ་རིམ་པ་དང་མཐུན་
པའི་གཟུངས་དེ་བཞིན་གཤེགས་པའི་རིང་བསྲེལ་སོགས་རྣམ་བཞི། རྒྱ་བོད་
སྐྱེས་ཆེན་ལུས་མེད་ལྟ་བུའི་གདུང་དང་བྱིན་རྟེན་སོགས་བསམ་བརྗོད་ལས་
འདས་པ་བཞུགས་མཐར་གནོད་སྦྱིན་འཁོར་ལོ་སྒྲུབ་པ་གཞུང་བཞིན་བགྱིས་
པས་ཞབས་བསྡམས་ཕུལ་བ་སོགས་མཐོང་ཐོས་དྲན་རེག་གྱུར་པའི་འགྲོ་ཀུན་
རྣམ་གྲོལ་འགོད་པའི་བདག་ཉིད་དུ་བཞུགས་པ་ལགས། ངག་དབང་བསོད་
ནམས་དབང་ཕྱུག་གི་སྐུ་གདུང་དེའི་དགོངས་རྫོགས་སུ་ཐུགས་སྲས་ མངྒའི་
མཚན་འཆང་གིས་བཞེངས་པ་རྒྱ་དངུལ་ལས་གྲུབ་པའི་རྣམ་རྒྱལ་མཆོད་རྟེན་
བསོད་ནམས་དབང་ཕྱུག་གི་འདྲ་སྐུ་སྐུ་རྒྱུ་ལུགས་མ། སྔགས་འཆང་ངག་
དབང་ཀུན་དགའ་དབང་རྒྱལ་གྱི་མཆོད་སྡོང་རྒྱུ་དངུལ་ལས་གྲུབ་པའི་རྣམ་རྒྱལ་
མཆོད་རྟེན་འཇམ་མགོན་ཨ་མེས་ཞབས་ཀྱིས་བཞེངས་ཤིང་གདུང་ཚྭ་སྐུ་གདུང་
རིང་བསྲེལ་སོགས་ཀྱི་གང་བ་བཞུགས། ཡབ་བསོད་ནམས་དབང་ཕྱུག་གི་སྲས་
ཀུན་དགའ་བཀྲ་ཤིས་ཀྱི་སྐུ་གདུང་རྒྱ་དངུལ་ལས་གྲུབ་པའི་རྣམ་རྒྱལ་མཆོད་རྟེན་
ལ་སྒོ་ཁྱིམ་ནང་གསེར་ཟངས་ཀྱི་འདྲ་སྐུ་བཅས་བྱིན་རླབས་ཀྱི་བང་མཛོད་དུ་
བཞུགས། ཡབ་རྗེ་གྲུབ་པའི་དབང་ཕྱུག་ལག་ན་རྡོ་རྗེ་གོས་དཀར་འཆང་བ་
དཔལ་ས་སྐྱ་ཆེན་པོ་ངག་དབང་བསོད་ནམས་རིན་ཆེན་གྱི་དངུལ་གདུང་རྣམ་
རྒྱལ་མཆོད་རྟེན་སྒོ་ཁྱིམ་ནང་གསེར་ཟངས་ལུགས་མའི་བླ་སྐུ་བཅས་བྱིན་རླབས་
ཕུན་སུམ་ཚོགས་པའི་ནང་གཟུངས་དང་རྡོ་རྗེ་སློབ་དཔོན་མཚུངས་མེད་ཆོས་ཀྱི་



106
གནས་མཆོག་ས་སྐྱ།
སྤྱན་ལྡན་ས་ཆེན་བསྟན་པའི་སྲོག་ཤིང་ངག་དབང་ཀུན་དགའ་བློ་གྲོས་ཀྱི་རབ་
ཏུ་གནས་པའི་མེ་ཏོག་གི་ཆར་ཕབ་པ་ལས་བྱུང་བ་སྐྱེ་རྒུའི་བསོད་ནམས་ཀྱི་རྟེན་
དུ་བསྐྲུན་པ་ལགས། དེའི་གཡས་ན་བཞུགས་པའི་དངུལ་གདུང་རིན་པོ་ཆེ་
མཐོང་བའི་མོད་ལ་སྲིད་ཞིའི་རྒུད་པ་ཀུན་ལས་གྲོལ་ཞིང་མཆོག་མཐུན་དངོས་
གྲུབ་བདེ་བླག་ཏུ་རྩོལ་བ་ཀུན་དགའ་བློ་གྲོས་མཆོག་གི་གདུང་རྟེན་དེ་ཡང་དམ་
པ་གང་གི་རིགས་ཀྱི་སྲས་མཆོག་ས་ཆེན་བསྟན་པའི་བདག་པོ་འཇམ་མགོན་
དབང་སྡུད་སྙིང་པོས་དོན་ཡོད་རྣམ་བཞིའི་བླ་མ་ཐུགས་དགོངས་རྫོགས་ཐབས་
བསམ་གྱིས་མི་ཁྱབ་པ་སྒྲུབ་པ་མཛད་པའི་ནང་ནས་འདིར་ནང་རྟེན་དངུལ་
གདུང་རིན་པོ་ཆེ་འདི་ཉིད་ལ་ནང་གཟུངས་དབུ་གཟུངས་བར་གཟུངས་ཞབས་
གཟུངས་རྣམས་ཚར་མང་བ། གཟུངས་ཆེན་སྡེ་ལྔ་དེ་བཞིན་གཤེགས་པའི་རིང་
བསྲེལ། བླ་མ་གོང་མའི་འཕེལ་གདུང་། ཁྱད་པར་འདྲེན་མཆོག་དེ་ཉིད་རང་
གི་གདུང་སཙྪ་གསེར་དངུལ་རྣམས་ཀྱི་བྱུགས་པ་འབུམ་ཐེར་ལྷག་དང་། དམ་
པ་དེ་ཉིད་ཀྱིས་བསྐྲུན་པའི་བླ་མ་ཡི་དམ་སངས་རྒྱས་བྱང་སེམས་ཆོས་སྲུང་ནོར་
ལྷ་བཅས་ཀྱི་སྐུ་པར་བརྒྱ་ཕྲག་བརྒལ་ཙམ་བཞུགས་པ་རེ་རེ་ནས་གྲངས་མང་བ་
ལ་ཡང་གསེར་ཇིབ་བྱུགས་སུ་མཛད་ནས་བཞུགས། བྲེ་ན་དམ་པ་དེ་ཉིད་རང་
གི་རྩ་བའི་བླ་མའི་སྐུ་རེ་རེ་བཞིན་ སོ་ སོའི་ཕྱག་ནས་ ཅན་རྣམས་བཞུགས།
གཞན་ཡང་གོང་མ་རིམ་བྱོན་གྱི་བདུད་རྩི་རྟེན་འདམ། དབུ་སྐྱེས། ཚེམས།
ན་བཟའ། གཞན་ཡང་སློབ་དཔོན་རིན་པོ་ཆེའི་དབུ་སྐྱེས་ན་བཟའ་སྐེ་རགས་
སོགས། ཁ་ཆེ་པཎ་ཆེན་གྱི་ཆོས་གོས་དུམ་བུ་སོགས་མདོར་ན་རྗེ་བཙུན་ས་སྐྱ་
པའི་གོང་མ་རིམ་བྱོན་གྱི་ཐུགས་ཚགས་ཤིན་ཏུ་དམ་པ་མཛད་པའི་རྟེན་སྒམ་



107
གདན་སའི་གནས་ཡིག
རྣམས་ན་བཞུགས་སོ་ཅོག་གི་སྣ་འབྲེལ་བཞུགས་པ། བུམ་ལྡིར་གྱི་སྒོ་ཁྱིམ་ནང་
གསེར་ཟངས་ལུགས་མའི་དམ་པ་དེ་ཉིད་ཀྱི་སྣང་བརྙན་སྐལ་ལྡན་ཀུན་ལ་རེ་
སྨོན་བཞིན་སྩོལ་བའི་བདག་ཉིད་དུ་བཞུགས། དེའི་གཡས་ཡབ་ཀུན་དགའ་བློ་
གྲོས་ཀྱི་སྲས་དབང་འདུས་སྙིང་པོའི་གདུང་རྟེན་རྒྱ་དངུལ་ལས་གྲུབ་པའི་རྣམ་
རྒྱལ་མཆོད་རྟེན་སྒོ་ཁྱིམ་ནང་གསེར་ཟངས་ལུགས་མའི་འདྲ་སྐུ་ཅེས་སྐུ་གདུང་
རིན་པོ་ཆེ་དེ་རྣམས་ལ་དབུ་གདུགས་དང་གཡུ་བྱུ་རུ་སྤུ་ཤེལ་ལ་སོགས་པའི་རིན་
པོ་ཆེའི་རྒྱན་དང་། སྔགས་འཆང་ཆེན་པོའི་སྐུ་གདུང་མདུན་དུ་དྲི་བཟང་ལས་
གྲུབ་པའི་ཉིད་ཀྱི་འདྲ་སྐུ་དང་། གཡས་སུ་སྨན་འཇིམ་ལས་གྲུབ་པའི་འཇམ་
དབྱངས་བསོད་ནམས་དབང་པོའི་འདྲ་སྐུ། གཡོན་དུ་སྨན་འདམ་ལས་གྲུག་
པའི་གྲགས་པ་བློ་གྲོས་ཀྱི་འདྲ་སྐུ་ཏེ་སྔགས་འཆང་ཡབ་སྲས་གསུམ་པོ་དེ་དག་
ལའང་གོས་རྙིང་གི་དབུ་ཞྭ་ སྐུ་ལྕམ་སྐུ་པང་དང་རིན་པོ་ཆེའི་མགུལ་ཕྲེང་།
གཞན་ཡང་རྗེ་བཙུན་རྟ་མགྲིན་དབང་མོའི་ཐུགས་དམ་གྱི་རྟེན་སྨན་འཇིམ་ལས་
གྲུབ་པའི་མཁའ་སྤྱོད་མ་དང༌། གསེར་ཟངས་ལས་གྲུབ་པའི་རྗེ་བཙུན་རྟ་
མགྲིན་དབང་མོའི་སྣང་བརྙན། གྲགས་བློའི་ཕྱག་བཟོ་སྨན་འཇིམ་ལས་གྲུབ་
པའི་དུར་བདག་ཡབ་ཡུམ་སོགས་བྱིན་ཅན་དང་། གཞན་ཡང་མཆོད་ཁྲིའི་
སྟེང་སྐུ་རྒྱུ་རིན་པོ་ཆེ་སྣ་ཚོགས་ལས་གྲུབ་པའི་བླ་མ་ཡི་དམ་སངས་རྒྱས་བྱང་
སེམས་ཆོས་སྲུང་ནོར་ལྷ་སོགས་དང་བཀའ་གདམས་མཆོད་རྟེན་སོགས་ལ་ཁྱོན་
སྟོང་ཕྲག་གཅིག་དང་གཅིག་བརྒྱ་བཅུ་གཅིག རྡོར་དྲིལ་ལས་ཐེག་ཆེན་དྲིལ་བུ།
ཧོར། སྡེ་དགེ བལ་ཡུལ་འཕགས་པ་རིན་པོ་ཆེའི་དབང་དྲིལ་ཅེས་བརྒྱ་ཕྲག་
གཅིག རོལ་མོ་དང་སིལ་སྙན་བརྒྱ་ཕྲག་གཅིག་དང་སོ་དྲུག



108
གནས་མཆོག་ས་སྐྱ།
གསུང་རྟེན་སྐོར་ལ་ནུབ་བྱང་གི་ཀུན་དགའ་ར་བའི་ནང་བཀའ་འགྱུར་
དང་། བསྟན་འགྱུར། ལམ་འབྲས་ཚོགས་སློབ། རྒྱུད་སྡེ་ཀུན་བཏུས། སྒྲུབ་
ཐབས་ཀུན་བཏུས། ས་སྐྱ་བཀའ་འབུམ་དང་། ངོར་ཆེན་བཀའ་འབུམ།
ཀུན་མཁྱེན་བཀའ་འབུམ། ཞུ་ཆེན་བཀའ་འབུམ། གདམས་ངག་མཛོད།
རྗེ་བཀའ་འབུམ། མི་ཕམ་བཀའ་འབུམ། ལམ་འབྲས་ལས་དམར་པོ་སྐོར་
གསུམ། གསེར་ཆོས་སྐོར། ཀློང་ཆེན་དང་མཁྱེན་བརྩེ་བཀའ་འབུམ། རིན་
ཆེན་གཏེར་མཛོད། ཆོས་དཔེ་སྣ་ཚོགས། ཁྱོན་པོད་བརྒྱ་ཕྲག་བདུན་ཙམ་
བཞུགས། ནུབ་ངོས་སྒམ་ནང་དུ་གུས་བློ་གྲོས་རྒྱ་མཚོ་ནས་གསར་གཞེངས་
ཀྱིས་དབུས་སུ་ཐུབ་པའི་དབང་པོ་མཆོག་ཟུང་གཉིས་དང་། སྟེང་དུ་རྗེ་བཙུན་
གོང་མ་རྣམ་ལྔ། འོག་ཏུ་གུར་ཞལ་ལྕམ་གསུམ་བཞུགས་པའི་གོས་སྐུ་ཆེན་མོ།
ལོག་བྲིས་ལ་ཞལ་ནུབ་གཟིགས་སུ་ས་བིར་རྣམ་གཉིས་དབུས་ཉེ་སྲས་བརྒྱད་
དང་། ཁྱད་པར་ཞལ་བྱང་གཟིགས་ལ་ལྷ་ཁང་ཆེན་མོ་གསར་བཞེངས་དང་
ཉམས་གསོ་ཇི་ལྟར་བཞུས་པའི་སྐོར་གྱི་ལོ་རྒྱུས་ས་ཁྲ་དང་བཅས་པ། མཆོད་
ཆས་ལ་སྐུ་གདུང་རིན་པོ་ཆེ་དེ་དག་སྐུ་མདུན་དུ་མཎྜལ་དང་། རིན་ཆེན་གཉིས་
པས་མཚོན་ཀོང་བུ་གཟོ་དབྱིབས་སྣ་ཚོགས་བརྒྱ་ཕྲག་དང་། དངུལ་ཏིང་ཆེ་
ཆུང་སྣ་ཚོགས་ཀྱི་མཆོད་རྫས་གནམ་རྒྱན་བླ་བྲེ་ཤིན་ཏུ་ཕུན་སུམ་ཚོགས་པ་
བཞུགས་སོ། །
༈ དངུལ་གདུང་རིག་འཛིན་ལྷ་ཁང་གི་ནང་དུ་ཡོད་པའི་བྱང་གི་རྣམ་
ཐར་སྒོ་གསུམ་དུ་གྲགས་པ་ན། བླ་ཆེན་ཀུན་དགའ་བློ་གྲོས། ཤར་པ་དུས་
འཁོར་བ་ཆེན་པོ། ཤར་པ་འཇམ་དབྱངས་རིན་ཆེན་རྒྱལ་མཚན། ཏི་ཤྲཱི་



གདན་སའི་གནས་ཡིག
109
གྲགས་པ་འོད་ཟེར། ཏི་ཤྲཱི་སངས་རྒྱས་དཔལ་རྣམས་ཀྱི་ཕྱི་རྟེན་བྱིན་ཆེན་
འདིའི་ཐོག་དང་མཉམ་པ་ལྔ་ལ་དུས་བཟང་ལ་བུམ་ལྡིར་ནས་བདུད་རྩིའི་རྒྱུན་
འབབས་པ་རྣམས་བཞུགས་པ་ལ། དེའི་མཚམས་ཆོས་རྗེ་ངག་དབང་རྣམ་རྒྱལ་
གྱི་མཆོད་སྡོང་བདུད་འདུལ་མཆོད་རྟེན། མཆོད་སྡོང་ཆེན་ པོ་དེ་དག་གི་
མདུན་དུ་དབུས་སུ་གསེར་ཟངས་ལས་གྲུབ་པའི་ས་ཆེན་ཀུན་དགའ་སྙིང་པོ་
དང་། གཡས་སུ་རྗེ་བཙུན་རིན་པོ་ཆེ་གྲགས་པ་རྒྱལ་མཚན། གཡོན་དུ་ཀུན་
དགའ་བསོད་ནམས་རྣམས་ཀྱི་སྣང་བརྙན། ལྡེབས་རིས་ལ་ཞལ་ལྷོ་གཟིགས་
གཙོ་བོར་རྗེ་བཙུན་གོང་མ་རྣམ་ལྔའི་དབུས། དཔལ་ཀྱེ་རྡོ་རྗེའི་མན་ངག་
ལུགས་ལྷ་དགུའི་དཀྱིལ་འཁོར། ཆོས་དབྱིངས་གསུང་གི་དབང་ཕྱུག་ལྷ་ཉིས་
བརྒྱ་ཉེར་དགུའི་དཀྱིལ་འཁོར། ཁྲོ་བོ་མེ་འབར་བའི་དཀྱིལ་འཁོར། དཔལ་
མཆོག་དང་པོ་རིགས་བསྡུས་དཀྱིལ་འཁོར། རྡོ་རྗེ་དབྱིབས་ཀྱི་དཀྱིལ་འཁོར་
མགོན་ཐབ་བཅས། རྡོ་རྗེ་རྩེ་མོ་ལྷ་སྟོང་དང་ཉིས་བརྒྱ་དོན་གཅིག་གི་དཀྱིལ་
འཁོར། ཁྲོ་བོ་འཇིག་རྟེན་གསུམ་ རྒྱལ་ གྱི་དཀྱིལ་འཁོར། འཇམ་དཔལ་
གསང་ལྡན་ལྷ་གྲངས་གཉིས། མཚན་ཡང་དག་པར་བརྗོད་པ་འཇམ་དཔལ་བླ་
མེད་ལྟར་འདྲ་བ་ལྷ་ང་བདུན། གསང་འདུས་མི་བསྐྱོད་པའི་དཀྱིལ་འཁོར་ལྷ་
སོ་གཉིས། གསང་འདུས་འཇམ་རྡོར་ལྷ་བཅུ་དགུ བདེ་མཆོག་ དྲིལ་བུ་
ལུགས་ཀྱི་ལྷ་སོ་བདུན་དཀྱིལ་འཁོར། རྣམ་སྣང་སྒྱུ་འཕྲུལ་དྲ་བ་ལྷ་ལྔ་བཅུ་ང་
བདུན་གྱི་དཀྱིལ་འཁོར། བྱ་རྒྱུད་ཚེ་དཔག་མེད་ལྷ་དགུའི་དཀྱིལ་འཁོར།
རྣམ་པར་སྣང་མཛད་མངོན་པར་བྱང་ཆུབ་པ་ལྷ་བརྒྱ་དང་ཉེར་གཉིས་དཀྱིལ་
འཁོར་སོགས་བཞུགས། དེ་དག་གི་སྐུ་མདུན་དུ་མཎྜལ་སྣ་ལྔའི་མཆོད་རྒྱུན་



110
གནས་མཆོག་ས་སྐྱ།
ཡང་ཕུན་སུམ་ཚོགས་པར་བཞུགས།
༈ ཕུན་ཚོགས་ཕོ་བྲང་གི་གདུང་རྟེན་ལྷ་ཁང་ནང་དུ། སྐྱབས་
མགོན་ངག་དབང་མཐུ་སྟོབས་དབང་ཕྱུག་གི་གཅུང་བཀྲ་ཤིས་རྩེགས་ཐུབ་
བསྟན་མཁས་གྲུབ་རྒྱ་མཚོའི་ནང་རྟེན་སྐུ་རྒྱུ་གསེར་ཟངས་ལས་གྲུབ་པའི་ས་ཆེན་
ཀུན་དགའ་སྙིང་པོའི་སྐུ་འདྲ་བཞུགས་ཁྲི་རྒྱབ་ཡོལ་དང་བཅས་པ་བཞུགས་ཤིང་།
དེའི་གཡས་སུ་སྐུ་རྒྱུ་གསེར་ཟངས་ལས་གྲུབ་པའི་འཛམ་གླིང་ཆེ་རྒུ་དབང་འདུས་
ཀྱི་ནང་རྟེན་བྱང་ཆུབ་མཆོད་རྟེན་ལ་སྒོ་ཁྱིམ་ནང་གསེར་ཟངས་ཀྱི་གུ་རུ་རིན་པོ་
ཆེའི་སྣང་བརྙན་དང་། དེའི་གཡས་ཀུན་དགའ་བསོད་ནམས་ཀྱི་ནང་རྟེན་
རིན་ཆེན་གཉིས་པ་ལས་གྲུབ་པའི་བྱང་ཆུབ་མཆོད་རྟེན་ལ་སྒོ་ཁྱིམ་ནང་གུ་རུ་
རིན་པོ་ཆེ་བཞེངས་སྐུ་གཙོ་འཁོར་རྣམ་གསུམ། དེའི་གཡས་སུ་ཡབ་རྗེ་ཀུན་
དགའ་རིན་ཆེན་གྱི་ནང་རྟེན་རིན་ཆེན་གཉིས་པ་ལས་གྲུབ་པའི་རྗེ་བཙུན་སྒྲོལ་
མའི་སྣང་བརྙན་ལ་གསེར་ཟངས་ཀྱི་བཞུགས་ཁྲི་དང་བཅས་པ། དེའི་གཡས་
སུ་གསེར་ཟངས་ཀྱི་སེང་ཁྲིའི་སྟེང་ངག་དབང་ཀུན་དགའ་རྒྱལ་མཚན་གྱི་ནང་
རྟེན་སྐུ་རྒྱུ་རིན་ཆེན་གཉིས་པ་ལས་གྲུབ་པའི་རྡོ་རྗེ་འཆང་གི་སྣང་བརྙན། དེའི་
གཡས་སུ་བཀྲ་ཤིས་རྩེགས་རྗེ་བཙུན་སྐལ་བཟང་ཆོས་ཀྱི་ཉི་མའི་ནང་རྟེན་སྐུ་རྒྱུ་
གསེར་ཟངས་ལས་གྲུབ་པའི་རྡོ་རྗེ་སེམས་པའི་སྐུ་བརྙན་བཞུགས་ཁྲི་དང་བཅས་
པ། དེའི་གཡས་སུ་དཔལ་ལྡན་ཕྱོགས་གླང་གི་ནང་རྟེན་རྒྱ་དངུལ་ལས་གྲུག་
པའི་རྗེ་བཙུན་འཇམ་དཔལ་དབྱངས་ཀྱི་སྐུ་བརྙན་བཞུགས་ཁྲི་པད་སྡོང་རང་
སྒྲིག་རྒྱབ་ཡོལ་བཅས། དེའི་གཡས་སུ་རྗེ་བཙུན་འཆི་མེད་བསྟན་པའི་ཉི་མས་
བཞེངས་པའི་སྐུ་རྒྱུ་དངུལ་ལས་གྲུབ་པའི་རྣམ་རྒྱལ་མའི་སྣང་བརྙན་ཁྲི་རྒྱག



གདན་སའི་གནས་ཡིག
111
བཅས། དེའི་གཡས་སུ་བཞུགས་པ་ནི་འཇམ་དཔལ་དངོས་གྲུབ་རྒྱ་མཚོའི་ནང་
རྟེན་རྒྱ་དངུལ་ལས་གྲུབ་པའི་ཚེ་དཔག་མེད་ཀྱི་སྐུ་བརྙན། དེའི་གཡས་སུ་རྗེ་
བཙུན་འཆི་མེད་བསྟན་པའི་ཉི་མས་བཞེངས་པའི་སྐུ་རྒྱུ་རྒྱ་དངུལ་ལས་གྲུབ་པའི་
ཚེ་དཔག་མེད་ཀྱི་སྐུ་བརྙན། དེའི་གཡས་སུ་རྗེ་བཙུན་འཆི་མེད་བསྟན་པའི་ཉི་
མས་བཞེངས་པའི་སྐུ་རྒྱུ་རྒྱུ་དངུལ་ལས་གྲུབ་པའི་རྗེ་བཙུན་སྒྲོལ་མའི་སྣང་བརྙན་
ལ་གསེར་ཟངས་ཀྱི་བཞུགས་ཁྲི་དང་བཅས་པ། སྨན་འཇིམ་ལས་གྲུབ་པའི་
ངག་དབང་ཀུན་དགའ་རྒྱལ་མཚན་གྱི་སྣང་བརྙན་བཅས་བྱིན་རླབས་ཀྱི་མཚན་
ཁ་འབར་བའི་སྐུ་གདུང་དེ་དག་ལ་གཟི། བྱུ་རུ། གཡུ། མུ་ཏིག་ལ་སོགས་
པའི་སྐུ་རྒྱན་དང་། དབུ་གདུགས་དང་རྡོ་གོང་སྐུ་པང་སོགས་གོས་བཟང་དུ་
མས་བརྒྱན་ཅིང་། ཚེ་ལྷ་རྣམ་གསུམ་གྱི་དབུས་ལྡེབས་བྲིས་ཅེས། དེ་དག་གི་
སྐུ་མདུན་དུ་མཎྜལ་སྣ་ལྔའི་མཆོད་རྫས་སོགས་ཕུན་སུམ་ཚོགས་པར་བཞུགས།
༈ སྒྲོལ་མ་ཕོ་བྲང་གི་གདུང་རྟེན་ལྷ་ཁང་ངམ་ཚེས་བཅུ་ལྷ་
ཁང་ནང་དུ། ཡབ་རྗེ་མཐུ་ཆེན་དབང་འདུས་སྙིང་པོའི་སྲས་པདྨ་བདུད་
འདུལ་དབང་ཕྱུག་གི་ནང་རྟེན་དངུལ་ལས་གྲུབ་པའི་རྣམ་རྒྱལ་མཆོད་རྟེན་ལ་སྒོ་
ཁྱིམ་ནང་དུ་ལི་དམར་གྱི་རྡོ་རྗེ་འཆང་དང་། དེའི་གཡོན་དུ་གསང་བདག་
དཔལ་ཆེན་འོད་པོའི་ནང་རྟེན་རྒྱ་དངུལ་ལས་གྲུབ་པའི་སློབ་དཔོན་རིན་པོ་ཆེ་
སྣང་སྲིད་གཟིལ་གནོན་ཁྲི་རྒྱབ་ཆ་ཚང་། དེའི་གཡས་བདག་ཆེན་བསོད་
དབང་གི་སྲས་མོའི་ནང་རྟེན་སྐུ་རྒྱུ་དངུལ་ལས་གྲུབ་པའི་མཁའ་སྤྱོད་མའི་སྐུ་
བརྙན་ལ་ཁྲི་སྒྲུབ་གསེར་ཟངས་དང་བཅས་པ། གུ་རུའི་གཡོན་དུ་སྐུ་རྒྱུ་རྒྱ་
དངུལ་ལས་གྲུབ་པའི་འཆི་མེད་བསོད་ནམས་རིག་འཛིན་དཔལ་ལྷ་མོའི་ནང་



112
གནས་མཆོག་ས་སྐྱ།
རྟེན་མཁའ་སྤྱོད་མ། ཐེག་ཆེན་བཀྲ་ཤིས་རིན་ཆེན་གྱི་ནང་རྟེན་སྐུ་རྒྱུ་དངུལ་
ལས་གྲུབ་པའི་བྱང་ཆུབ་མཆོད་རྟེན་ལ་སྒོ་ཁྱིམ་ནང་གསེར་ཟངས་ལས་གྲུབ་པའི་
ཆོས་རྗེ་ས་པཎ་གྱི་སྣང་བརྙན་དང་། དེའི་གཡོན་དུ་ཐེག་ཆེན་བཀྲ་ཤིས་རིན་
ཆེན་གྱི་སྲས་ཀུན་སྙིང་བསམ་འཕེལ་ནོར་བུའི་ནང་རྟེན་སྐུ་རྒྱུ་དངུལ་ལས་གྲུབ་
པའི་བྱང་ཆུབ་མཆོད་རྟེན་ལ་སྒོ་ཁྱིམ་ནང་གསེར་ཟངས་ལས་གྲུབ་པའི་གུ་རུའི་
སྣང་བརྙན་དང་། དེའི་གཡོན་དུ་ཡབ་ཀུན་སྙིང་བསམ་འཕེལ་ནོར་བུའི་སྲས་
དྲག་ཤུལ་ཕྲིན་ལས་རིན་ཆེན་གྱི་མཆོད་གདུང་གསེར་ཟངས་ལས་གྲུབ་པ་ལ་སྒོ་
ཁྱིམ་ནང་དུ་དྲག་ཤུགས་རྡོ་རྗེ་འཆང་གི་སྣང་བརྙན་དང་། དེའི་གཡོན་དུ་
གསེར་ཟངས་ལས་གྲུབ་པའི་སྐྱབས་རྗེ་ཀུན་དགའ་རིན་ཆེན་གྱི་ནང་རྟེན་རྣམ་
རྒྱལ་མཆོད་རྟེན་ལ་སྒོ་ཁྱིམ་ནང་གསེར་ཟངས་ལས་གྲུབ་པའི་གུ་རུ་རིན་པོ་ཆེ་
སྣང་སྲིད་གཟིལ་གནོན་དང་། གཞན་ཡང་ལྡེབས་བྲིས་ལ་སློབ་དཔོན་རིན་པོ་
ཆེ་པདྨ་འབྱུང་གནས་ཀྱི་འཁྲུངས་རབས། དེ་མིན་ནམ་རྒྱུན་ཚེས་བཅུ་ཉེར་
ལྔའི་ཞལ་ཚོགས་ཀྱི་མཆོད་ཆས་དང་། གཏོར་བསྔོའི་རྟེན་ཀྱེ་རྡོར་གྱི་སྐུ་ཐང་
ལམ་ཟབ་བླ་མའི་རྣལ་འབྱོར་བླ་མེད་ཀྱི་འདོན་ཆ་གཞིར་ཟུང་གི་ལྷ་ཚོགས་ཀྱི་
སྐོར་བ་གཅིག གུར་མགོན་གཙོ་བཞུགས་ཀྱི་ཆོས་སྲུང་ཡོངས་རྫོགས་སྟེང་དུ་བླ་
མ་དང་། ཡི་དམ་ཀྱེ་རྡོར། ཕུར་པ་ཡོད་པའི་ཞལ་ཐང་བཅས། སྐུ་གདུང་
རིན་པོ་ཆེ་དེ་དག་སོ་སོ་ལའང་དབུ་གདུགས་དང་། གོས་བཀྲས་བཏགས་ལ་
སོགས་པའི་ན་བཟའ། གཟི། བྱུ་རུ། གཡུ། མུ་ཏིག་ལ་སོགས་པའི་རིན་པོ་
ཆེ་དུ་མས་དྲ་བ་དང་དྲ་ཕྱེད་ལ་སོགས་པའི་སྐུ་རྒྱུན། ཞི་དྲག་གི་མཆོད་པའི་
རྫས་དཔག་ཏུ་མེད་པའི་མཆོད་རྒྱུན་བཅས་བཞུགས་སོ། །



གདན་སའི་གནས་ཡིག
113
ལྷ་ཁང་ཆེན་མོའི་རྡོ་གཅལ་ནང་མ་འདིར་སྔར་སོར་ཤོལ་ཤིང་སྡོང་པོ་
ཞིག་ཡོད་པ་ཕྱིས་བ་ཆུའི་སྐྱོན་གྱིས་ཤིང་སྐམ་ལྟ་བུར་ཡོད་པར་རྟེན་འབྲེལ་མི་
ལེགས་པའི་སྣང་ཚུལ་ལ་མཁྱེན་བརྩེ་ནུས་པ་ཚར་ཕྱིན་ཀུན་དགའ་བློ་གྲོས་ཀྱིས་
སྡོང་པོ་དེ་ཕྱུང་ཞིང་། དེའི་ ཤུལ་དུ་དར་ཆེན་གསེར་ཟངས་རྒྱལ་མཚན་ཅན་
འདི་འཛུགས་གནང་ཐོག་རྟེན་འབྲེལ་ལེགས་ཚོགས་ཀྱི་མཚན་མ་མངོན་གྱུར་དུ་
སྣང་བ་ལེགས། ཁྱད་པར་མངྒའི་མཚན་ཅན་ནས་ཡབ་རྗེ་བསོད་ནམས་དབང་
ཕྱུག་པའི་ཞལ་བཀོད་ཟངས་ཁྲ་འགེལ་བ་སོགས་མཛད། །
འདིར་རྒྱལ་ཆེན་ཐང་དུ་གྲགས་པའི་བྱང་ངོས་སུ་དེ་སྔོན་དབང་འདུས་
སྙིང་པོས་བཞེངས་པའི་ཆོས་སྲུང་རྒྱལ་ཆེན་སྡེ་བཞིའི་འབུར་སྐུའི་ཚུལ་ཅན་
བཞུགས་པ་རྣམས་སྐྱབས་མགོན་ངག་དབང་མཐུ་སྟོབས་དབང་ཕྱུག་ནས་ལྷ་
ཁང་ཆེན་མོའི་སྒོ་མཆོར་དུ་གནས་སྤོས་ཀྱིས་ད་ལྟའི་ལྡེབས་བྲིས་འདི་རྣམས་
བཞེངས་པ་ལགས། སེང་ལྡེང་སྒོ་ཁང་ཁྲི་བྱང་ན་སྨན་འདམ་ལས་གྲུབ་པའི་རྟ་
མགྲིན་པད་མ་ཅན་དང་། ལྷོར་མི་གཡོ་སྔོན་པོ་གཙུག་ལག་ཁང་གི་ཀ་འཕང་
དང་མཉམ་པར་བཞུགས། འདིར་ལྕགས་སྒོའི་གཡས་གཡོན་སྲིད་པའི་འཁོར་
ལོ་ཆ་ལྔ་པ་འདི་དང་། མངོན་པ་ནས་འབྱུང་བའི་འཇིག་རྟེན་ཆགས་ཚུལ་རྣམ་
གཞག་བཀོད་པ་འདི་དག་ཀྱང་དབང་འདུས་སྙིང་པོས་བཞེངས། ས་ཆེན་ཀུན་
དགའ་བློ་གྲོས་ནས་གཙུག་ལག་ཁང་གི་ཡང་སྟེང་སྒྲོད་པའི་སྐས་རིང་ངོ་མཚར་
བློ་ཡུལ་དུ་ཆུད་དཀའ་བ་འདི་བཞིན་བསྐྲུན་ཞིང་འདི་ལ་སྐས་ཟན་ཞེ་གཅིག་
སྔར་ཡོད་སྒོ་ཐེམ་ཐེ་བའི་ཞེ་གཉིས་བཅས་རྣམ་འདྲེན་རྡོ་རྗེ་འཆང་ཀུན་བློ་ཉིད་
ཆོས་དུང་རིན་པོ་ཆེ་ཕྱག་བཞེས་ཐོག་བཀྲ་ཤིས་པའི་ཚིགས་བཅད་རེ་སྐས་ཟན་
ས



114
གནས་མཆོག་ས་སྐྱ།
གྲངས་མཐུན་མཛད་བཞིན་པས་དགོངས་པ་བླ་ན་མེད་པ་དང་ལྡན་པས་ཕེབས་
སྔོན་ཁྱད་ལྷོའི་སྒོ་ངོ་མཚར་སྲིད་དཀོན་ནས་ཕེབས་བཏུན་ཐར་པའི་སྒོར་ཕེབས་
པས་ཐུགས་སྨོན། དེ་ནས་ཆོས་དུང་ཕྱག་བཞེས་ཐོག་ཞབས་རྗེས་ཀུན་ལ་ཕྱག་
དབང་ལྷུག་སྩོལ་མཛད་པ་ནི་འབྲས་བུ་ལ་བཀོད་པའི་དགོངས་བཞེས་ཁྱད་པར་
དང་བཅས་པ་འདི་བསྐྲུན་པ་ལེགས་ཤིང་། འདི་དང་ཆབས་ཅིག་སྐས་གཡབ་
སྟེང་སྙན་གྲགས་འབུམ་དུ་ལྡིར་ཞིང་། མདོ་སྔགས་ཆོས་ཀྱི་སྒྲ་དབྱངས་གནས་
མཆོག་འདི་ནས་སྟོང་གསུམ་ཀུན་ལ་ཁྱབ་པའི་ཐུགས་སྨོན་མཛད་པས་རྔ་བོ་ཆེས་
བསྐུལ་བྱེད་བཅས་གསར་དུ་བསྐྲུན།
སྔགས་འཆང་བདུད་ཀྱི་སྟོབས་འཕྲོག་ངག་དབང་ཀུན་དགའ་རིན་ཆེན་
བཀྲ་ཤིས་གྲགས་པ་རྒྱལ་མཚན་དཔལ་བཟང་པོས། རྗེ་བཙུན་གོང་མའི་བསྟི་
གནས་འདིར་གཙུག་ལག་ཁང་དང་རྟེན་བཞེངས་མཛད་པའི་གྲས་སྤྲུལ་པའི་ལྷ་
ཁང་ཆེན་མོའི་ཡང་སྟེང་དུ་ཐེག་ཆེན་ཕོ་བྲང་ངམ། བླ་མ་ལྷ་ཁང་ཀྱང་
འབོད་པའི་མདོ་ཕུགས་འདི་བཞེངས་ཏེ། དེའང་སྦུགས་སུ་དེ་སྔོན་བླ་མ་ས་སྐྱ་
པའི་སྐུ་ལ་ལམ་འབྲས་བླ་རྒྱུད་ཀྱིས་བསྐོར་བ་སྟེ། རྡོ་རྗེ་འཆང་ནས་སྦྱིན་བདག་
གི་ཚུལ་ཅན་ཀུན་དགའ་རིན་ཆེན་གྱི་བར་ཞལ་གྲངས་ཉེར་བརྒྱད་གྱི་སྐུ་བརྙན་
རྣམས་རྟེན་འདམ་བྱིན་ཅན་དང་བཟང་དྲུག་ཕོན་ཆེན་བསྲེས་པ་ལས་གྲུབ་པ།
ནང་གཟུངས་སངས་རྒྱས་ཀྱི་རིང་བསྲེལ། རྗེ་བཙུན་ས་སྐྱ་པ་ཡབ་སྲས་ལ་
སོགས་པ་བསྟན་འཛིན་རྣམས་ཀྱི་གདུང་རིང་བསྲེལ་དམ་རྫས་རིལ་བུ། དབུ་
ལོ་ན་བཟའ་སོགས་བྱིན་རླབས་ཀྱི་ཕུང་པོ་འབའ་ཞིག་ཏུ་བཞུགས། ཨོ་རྒྱན་
རྒྱལ་བ་གཉིས་པ་གཙོ་འཁོར་རྣམས་འཇམ་མགོན་དབང་སྡུད་སྙིང་པོས་བསྐྲུན་



115
-
-
-
-
-
གདན་སའི་གནས་ཡིག
པགུ་རུ་དངོས་དང་དབྱེར་མེད་པ་ལ་སངས་རྒྱས་ཀྱི་རིང་བསྲེལ་སོགས་དང་
ཁྱད་པར་སློབ་དཔོན་ཉིད་ཀྱི་བཙད་པོ་ཁྲི་སྲོང་ལྡེའུ་བཙན་ལ་དགུང་ལོ་བརྒྱད་
པ་ལྟ་བུར་བསྟན་ནས་རྡོ་ལ་ཞབས་རྗེས་བཞག་པ་དེ་ཉིད་རྗེ་བཙུན་ས་སྐྱ་པའི་
ནང་མཆོད་གྲས་སུ་བཞུགས་པའང་འདིའི་ནང་དུ་བཞུགས་ཤིང་། མདོར་ན་
འདི་རྣམས་ལ་རབ་གནས་སྨིན་རྒྱས་བཅས་བྱིན་རླབས་འདོད་དགུ་སྩོལ་བའི་རྩ་
ལག་ཏུ་བཞུགས། དེང་སྐབས་སྔགས་འཆང་ངག་གི་དབང་པོའི་སྨན་སྐུ་ཡིད་
བཞིན་ནོར་བུ་སོགས་བླ་མ་གོང་མའི་སྣང་བརྙན་རྣམས་བཞུགས་པའི་མདོར་
སྒྲུབ་མཆོད་ཁང་མཛེས་ཤིང་ཡིད་དུ་འོང་བའི་ལྷོ་ཕྱོགས་སྔགས་འཆང་ཆེན་པོའི་
དམ་རྫས་རིལ་བུ་བསྒྲུབ་པའི་སྒྲུབ་ཁང་བྱིན་རླབས་ཅན། དེ་སྔ་རྗེ་ག་ཡ་དྷཱ་ར་
ནས་ད་ལྟའི་བར་དུ་རྒྱུན་མ་ཆད་པའི་བུམ་ཆུ་སྣོད་ཛྷེ་ཀྴིམ་ལས་གྲུབ་པའི་ནང་དུ་
སྐལ་ལྡན་གདུལ་བྱའི་ཉེས་ལྟུང་ཁྲུས་པའི་སླད་དུ་བཞུགས། བླ་མ་ལྷ་ཁང་
འདིའི་མདོ་ཕུགས་གཉིས་ཀྱི་ནང་ལྡེབས་བྲིས་ལ་ལམ་འབྲས་བླ་མ་བརྒྱུད་པའི་
སྣང་བརྙན་ དང་ མདོར་བདེ་ ཅན་ ཞིང་ བཀོད་ སྡོམ་ བརྩོན་ དམ་ པ་ སོགས་
བཞུགས།
༈ འདི་འོག་གསང་བའི་མགོན་ཁང་ན། རྟེན་གཙོ་ལ་བསྟན་སྲུང་
གཙོ་བོ་དཔལ་རྡོ་རྗེ་ནག་པོ་ཆེན་པོ་གུར་གྱི་མགོན་པོ་ལྕམ་དྲལ་དང་། དཔལ་
མགོན་བྲམ་ཟེའི་གཟུགས་ཅན་རྣམས་ཀྱི་སྣང་བརྙན་ལ་དེ་སྔོན་གྱི་ནང་གཟུགས་
ཕལ་ཆེར་བཞུགས་སུ་གསོལ་བ་དང་། གཞན་ཡང་བླ་མ་ཡི་དམ་ཆོས་སྲུང་
རྣམས་ཀྱི་ཞལ་ཐང་བྱིན་ཆེན་རྣམས་བཞུགས། དེ་སྔོན་ཡང་འདིར་སྔགས་
འཆང་ཆེན་པོས་བཞེངས་པའི་གུར་ལྷ་བརྒྱད། གཉན་མགོན་བྲམ་གཟུགས།



116
གནས་མཆོག་ས་སྐྱ།
ཁྲོ་རྒྱལ་འབྱུང་པོ་གདུལ་བྱེད་རྣམས་བཞུགས་པ་ལ་འདི་རྣམས་བཞེངས་པའི་ཡོ་
བྱད་གང་དགོས་རྣམས་རྟེན་འབྲེལ་རང་འགྲིག་ཏུ་བྱུང་བའི་བྱིན་རླབས་ཕུལ་དུ་
སོན་པ། ཁྱད་པར་དུའང་གུར་མགོན་འདི་བཞེངས་སྐབས་ཐིགས་ཁང་དུ་གུར་
ཕུབ་ནས་ལས་བྱེད་སྤྲུལ་སྐུ་རྣམ་པས། མགོན་པོའི་སྤེན་འཛུགས་དང་རུ་ཤིང་
འཇིམ་པ་ཕལ་ཆེར་སྒྲོན་གྲུབ་མཚམས། གློ་བུར་དུ་རླུང་དམར་ཆེན་པོ་བསྐྱོད་
དེ་གུར་འགྱེལ་ཞིང་། ལས་བྱེད་དང་བྲལ་བར་གྱུར་པའི་གནས་ཚུལ་སྔགས་
འཆང་ཉིད་ལ་ཞུས་པ་ན། ཐུགས་འུར་ཉམས་དང་བཅས་འཕྲལ་དུ་ཕེབས།
གཟིམ་ཆུང་མདོའི་གཡབ་སྟེང་ནས་དཀར་གོང་ཞིག་བསྣམས་ནས། སྐྱ་བཟོ་
ཕལ་ཆེར་གྲུབ་པ་དེ་ལ་སྙན་ལ། ནུ་མ་གཡས་པའི་མགོ་ཙམ་དུ་ཐིམ་ཞིང་། དེ་
བཏུན་གསུངས་ལས། ང་ས་སྐྱའི་སྡེ་གོག་པོ་འདི་འཛིན་པ་དང་། གཙུག་ལག་
ཁང་ཁྱད་པར་ཅན་འདི་དམ་ཉམས་ཚོའི་ལག་ཏུ་མི་འཁྱར་བའི་ཆེད་མགོན་ཁང་
ཞིག་བཞེངས་བསམ་ཀྱང་། ནག་བགྲད་ཁྱོད་ གཏོར་མ་ ཟ་ ཡི་ སྡོད་ པ་ མ་
གཏོགས་རླུང་པོ་འདི་ཙམ་བསྲུང་བའི་ནུས་པ་མེད་པ་ཨེ་ཡིན་ཞེས་གསུང་ཤུགས་
སྐྱེད་དེ་སྩལ་བ་ན། དེ་མ་ཐག་རླུང་རང་ཞིར་གྱུར། དུས་དེ་ནས་བཟུང་ནམ་
གྲུབ་བར་རྩུབ་འགྱུར་རང་ཞིར་གྱུར། དེར་ཐིམ་པའི་དཀར་གོང་དེ་འཇིམ་
པས་བྱུགས་ནས་ད་ལྟ་ནང་གཟུངས་ཚུལ་དུ་བཞུགས་པས་བསྟན་སྲུང་དབང་པོ་
འདི་གཙོ་བོར་གྱུར་པ་འདི་རྣམས་ལ་སྐུ་བོང་ཆེ་ཆུང་ཞལ་རྡུལ་བཞེས་མིན་
སོགས་མ་ངེས་པའི་སྣང་ཚུལ་ཅིའང་སྟོན་ཞིང་ཡེ་ཤེས་པ་དངོས་སུ་བཞུགས་པ་
རྣམས་དང་། ཀ་བ་ཤར་མ་ལ་ལྷ་ཁང་ཆོས་བདག་རྒྱལ་པོ་མི་མངོན་དབྱིངས་སུ་
བཞུགས་པ་འདི་དོན་ལ་དམ་ཅན་པུ་ཏྲ་ཡིན་པ་རྣམ་འདྲེན་ཀུན་བློས་གསུངས་



117
གདན་སའི་གནས་ཡིག
ཤིང་། དེ་སྔོན་བཞིན་སྒོ་འགྲམ་ལ་ནོར་སྐྱོང་ཡབ་ཡུམ་སྐུ་སོབ་བཅས་བཞུགས།
འདིར་ཆོས་སྲུང་འབུར་དུ་མེད་པ་རྣམས་ལྡེབས་བྲིས་ཀྱི་ཚུལ་དུ་བཞུགས་པའི་
མགོན་ཁང་དུ་དམ་རྫས་རྟག་གཏོར་གྱི་མཚོན་གཏོར་ཚོགས་བསམ་གྱིས་མི་ཁྱབ་
པདང་ཞིང་ལྤགས་ཀྱི་བླ་བྲེ་གོ་ཚོན་གྱི་ཚོགས། སྟག་གཟིག་གུང་གསུམ་རོལ་
མོའི་བྱེ་བྲག་དཔག་ཏུ་མེད་པ་བཅས་བཞུགས་སོ། །
༈ ལྷ་ཁང་ཆེན་མོའི་སྟེང་གི་ཐིགས་ཁང་ལྷོ་ནུབ་རྣམས་སུ་བཞུགས་
པའི་དཀྱིལ་འཁོར་སོགས་ནི། དེ་ཡང་སྔགས་འཆང་ངག་དབང་ཀུན་དགའ་
བཀྲ་ཤིས་ནས་འགྲོ་མགོན་འཕགས་པས་གཙུག་ལག་ཁང་འདི་བཏབ་ནས་ལོ་
བཞི་བརྒྱ་དང་བཅུ་ཕྲག་གསུམ་འདས་པ་མངྒའི་མཚན་ཅན་དེ་ཉིད་ནས་ཐིགས་
ཁང་ཤར་ལྷོ་ནུབ་གསུམ་ཉམས་གསོ་གསར་བཞེངས་འབུར་སྐུ། ས་རྒྱུན་གནམ་
རྒྱན་མཆོད་ཚོགས་བཅས་བསྐྲུན་པའི་སྔོན་དུའང་ནུབ་དབུས་ཞལ་ཤར་བསྟན་
ལྡེབས་བྲིས་ཆོས་རྗེ་ཁུ་དབོན་གྱི་སྐུ་ཞལ་སྤྲོད་ལ། བླ་མ་རྒྱུད་པས་རིམ་གྱི་བསྐོར་
བ། དེའི་གཡས་ཕྱོགས་ན་དཔལ་ མཆོག་དང་། རྡོར་དབྱིངས་ སོགས་ ཀྱི་
དཀྱིལ་འཁོར་ཆེན་པོ་བཅུ་མཚན་འཆང་ཅན། གཡོན་ཕྱོགས་ན་རྩེ་མོ་རིགས་
བསྡུས། ཀུན་རིགས་རྩ་བའི་དཀྱིལ་འཁོར་སོགས་དཀྱིལ་འཁོར་ཆེན་པོ་བཅུ་
མཚན་འཆང་ཅན་གཙོ་བོར་བཞུགས། གཞན་དཀྱིལ་འཁོར་སྟར་དང་པོ་ལ་
གཙུག་དགུ་རྣམ་འཇོམས་ལ་ སོགས་ པ་ ཉི་ ཤུ་རྩ་ གསུམ་ མཚན་ འཆང་ ཅན།
སྟར་གཉིས་པ་ལ་རྣམ་སྣང་རྡོ་རྗེ་སེམས་དཔའ། གསང་བ་རིང་བསྲེལ་ལ་
སོགས་པ་ཉེར་གསུམ་མཚན་འཆང་ཡོད་པ། བྱང་ངོས་འཇམ་དབྱངས་ཆེན་པོ་
བཞི་ཐོག་པ་སྐུ་མཆེད་ལ་བླ་རྒྱུད་ཀྱིས་བསྐོར་བའི་གཡས་གཡོན་ན་དཀྱིལ་འཁོར་
-



118
གནས་མཆོག་ས་སྐྱ།
གྱི་འཕྲེང་བ་རིམ་པ་གཉིས་ལ་དཀྱིལ་འཁོར་བཞི་བཅུ་རྩ་གཉིས་ཡོད་པ་ནི་སློབ་
དཔོན་ཨ་བྷ་ཡ་ཀ་རས་བཀྲལ་བའི་རྡོ་རྗེ་འཕྲེང་བའི་དཀྱིལ་འཁོར་ཡིན་ལ་
མདོར་ན་དཀྱིལ་འཁོར་ཆེ་བ་བརྒྱ་དང་བརྒྱད། གཞན་ཡང་དཀྱིལ་འཁོར་ག
མོ་དང་ལྷའི་བཀོད་པ་བགྲང་བ་ལས་འདས་པ་བཞུགས་པ་རྣམས་ཀྱང་ཉམས་
གསོ་གསར་བཞེངས་དང་། འབུར་སྐུ་ཐུབ་དབང་དུས་གསུམ་སངས་རྒྱས་ལ་
འཕགས་པའི་གནས་བརྟན་ཆེན་པོ་བཅུ་དྲུག་གི་བསྐོར་བ་ཆོས་སྲུང་རྒྱལ་ཆེན་
བཞི་དང་བཅས་རྒྱལ་དབང་བསོད་ནམས་དབང་ཕྱུག་པས་བཞི་ཐོག་གནས་
བཅུ་ལྷ་ཁང་ན་བཞེངས་པ་རྣམས་འདིར་སྤྱན་དྲངས་སྟེ་བཞུགས། འདིའི་
གཡས་ཕྱོགས་བདེ་མཆོག་བླ་རྒྱུད་དང་། གཡོན་ཕྱོགས་ལ་གསུང་ངག་བླ་རྒྱུད་
བཅས་བསྐྲུན་པ་རྣམས་གཙོ་བོར་སྨོས། གཞན་ཡང་འདིར་གསེར་སྐུ་བརྒྱ་ཕྲག་
བརྒལ་བ་ཙན་དན་དཀར་དམར་རྡོ་ནག་སོགས་ལས་གྲུབ་པའི་བླ་མ་ཡི་དམ་
སངས་རྒྱས་བྱང་སེམས་ཆོས་སྲུང་ནོར་ལྷ་བསམ་བརྗོད་ལས་འདས་པ་བཞུགས།
སྟེང་གཡབ་ལྷོ་ཡི་རྟེན་གཙོ་གསེར་ཟངས་ལས་གྲུབ་པའི་རྒྱལ་བ་རིན་ཆེན་འབྱུང་
ལྡན་གྱི་སྐུ་བརྙན་ཡོངས་འཛིན་དཀོན་མཆོག་འཕེལ་བའི་དགོངས་རྫོགས་རྟེན་
ས་ལོའི་ཕྱག་ནས་མ། དེའི་གཡས་ན་འཇམ་དབྱངས་ཀྱི་སྣང་བརྙན། ས་ལོ་
དང་བསོད་ནམས་དབང་ཕྱུག་གི་སྐུ་བརྙན། འདིའི་གཡས་སུ་ཡབ་རྗེ་བསོད་
ནམས་དབང་ཕྱུག་པའི་དགོངས་རྫོགས་སུ་ཀུན་དགའ་བཀྲ་ཤིས་པས་བཞེངས་
པའི་རིག་འཛིན་བླ་རྒྱུད་རྣམས་བཞུགས། རྟེན་གཙོའི་གཡོན་ན་དངུལ་གྱི་བཅོ་
བརྒྱད་བྱམས་པ་ངག་དབང་ལྷུན་གྲུབ་ཀྱི་སྐུ་བརྙན། ས་ལོ་ཆེན་པོ་དང་དཀོན་
མཆོག་ལྷུན་གྲུབ་ཀྱི་སྐུ་བརྙན། ས་ལོ་འཇམ་དཔལ་རྡོ་རྗེ་ཀུན་དགའ་བསོད་



གདན་སའི་གནས་ཡིག
119
ར
ནམས་ཀྱི་དགོངས་རྫོགས་སུ་སྔགས་འཆང་ཆེན་པོས་བཞེངས་པའི་ལམ་འབྲས་
བླ་རྒྱུད་རྡོ་རྗེ་འཆང་ནས་གློ་མཁན་ཆེན་བསོད་ནམས་ལྷུན་གྲུབ་བར་བྱིན་རླབས་
ཀྱིས་གཟི་འོད་འབར་བ་རྣམས་བཞུགས།
ཐིགས་ཁང་ཤར་ལ་བདེ་བར་གཤེགས་པའི་མཆོད་རྟེན་བརྒྱད་ནང་ནས་
མྱང་འདས་མཆོད་རྟེན་གསེར་གདུང་རིན་པོ་ཆེ་ནི་ངག་དབང་ཀུན་དགའ་བཀྲ་
ཤིས་ཀྱི་དགོངས་རྫོགས་རྟེན་བྱིན་ཅན་གཡས་གཡོན་དུ་བསོད་ནམས་དབང་
ཕྱུག་པའི་དགོངས་རྫོགས་སུ་མངྒའི་མཚན་ཅན་གྱིས་བསྐྲུན་པའི་འཇིགས་བྱེད་
བླ་རྒྱུད། གཞན་ཡང་ཙན་དན་ལས་གྲུབ་པའི་སློབ་དཔོན་གཙོ་འཁོར་གུ་རུ་
མཚན་བརྒྱད། ཐུགས་རྗེ་ཆེན་པོ་བདེ་གཤེགས་ཀུན་འདུས་ཀྱི་ལྷ་ཚོགས་དང་
གར་དབང་ཚེ་བདག་གི་ལྷ་ཚོགས་རྣམས་ཀུན་དགའ་བཀྲ་ཤིས་ནས་བཞེངས།
གཞན་ཡང་ཀུན་བློས་གསར་བཞེངས་གནས་གསར་འཇམ་མགོན་བླ་མའི་སྣང་
བརྙན། འདིར་ལྡེབས་བྲིས་ལ་རྗེ་བཙུན་ས་སྐྱ་པའི་གདུང་རབས་རིན་ཆེན་
ཕྲེང་བ་ས་སྐྱའི་ཞིང་བཀོད། ཁྱད་པར་བྱང་ངོས་ན་མངྒའི་མཚན་ཅན་སྐུ་
དངོས་དང་ཁྱད་མེད་དར་བཞེས་མ་རྣམས་བཞུགས། འདིའི་བང་མཛོད་སྒོ་
དམར་དུ་གྲགས་པ་ན་རིན་ཆེན་སྟོན་ཚུལ་གྱི་འབྲི་ཁུང་བའི་བཤགས་རྟེན་དུ་བླ་
ཆེན་འཕགས་པར་ཕུལ་བའི་ཕན་ནག་མི་ཁུར་བཅུ་གཉིས་ཡོད་པར་གཙོ་བོར་
བཞུགས། གཞན་ཡང་བསོད་ནམས་དབང་ཕྱུག་ ནས་ བཞེངས་ པའི་དུས་
གསུམ་སངས་རྒྱས་གཙོ་བོར་བཞུགས་པའི་གོས་སྐུ། རྒྱལ་བ་ཀུན་དགའ་བཀྲ་
ཤིས་པས་བཞེངས་པ་དམར་པོ་བསྐོར་གསུམ། དབང་སྡུད་སྙིང་པོས་དབང་གི་
ཏིང་ངེ་འཛིན་གྱིས་དྲངས་པས་མཛོད་པ་ཀུན་དགའ་ཕུན་ཚོགས་པའི་ཕྱག་ཏུ་



120
གནས་མཆོག་ས་སྐྱ།
-
--
བབས་པའི་རྣམ་སྲས་གོས་ཐང་ཁྱད་མཚར་བཞུགས་པ་སོགས་ལགས་ཀྱང་དེང་
སྐབས་ཐིགས་གཡབ་ལྷོ་ནུབ་ཏུ་ལྡེབས་བྲིས་རྣམས་ལས་འབུར་སྐུ་རྣམས་དང་
གོས་ཐང་རྣམས་དུས་དབང་གིས་རྐྱེན་བདག་སོགས་རྣམས་ཀྱི་འདྲེན་བྱེད་ཡུལ་
དུ་མ་བཞུགས། གཙུག་ལག་ཁང་འདི་ལ་སྔགས་འཆང་ཆེན་མོས་སྤེན་བད་
ཀྱང་སྤོ་བར་མཛད་པ་དང་། གཞན་ཡང་ཨ་མེས་ཞབས་དང་། རྒྱལ་དབང་
བསོད་ནམས་དབང་ཕྱུག ཀུན་དགའ་བཀྲ་ཤིས། ཡབ་རྗེ་བསོད་ནམས་རིན་
ཆེན། ས་ཆེན་ཀུན་བློ། དབང་སྡུད་སྙིང་པོ། སྐྱབ་མགོན་ངག་དབང་མཐུ་
སྟོབས་དབང་ཕྱུག་རྣམས་ཀྱིས་གང་འཚམས་ཀྱི་ཉམས་གསོ་ཞབས་ཏོག་ཕུལ།
ལྷ་ཁང་ཆེན་མོའི་ཁོར་ཡུག་གི་མ་འཁོར་རྣམས་ནི་ཕྱིས་ཨ་བླ་གྲགས་བཟང་
མཆོག་ནས་ཞབས་ཏོག་ཕུལ།
དེ་ནས་འཇམ་མགོན་ཨ་མེས་ལྷ་ཆེན་ཕུན་ཚོགས་གླིང་གི་ཡང་སྟེང་དུ་
བརྩེ་ཆེན་ལྷ་ཁང་དུ་མཚན་གསོལ་བའི་གཙུག་ལག་ཁང་གསར་བཞེངས་ཏེ།
དཔལ་བརྩེ་བ་ཆེན་པོའི་སྣང་བརྙན་གསུང་བྱོན་མ་མཆོད་པའི་བྱེ་བྲག་བསམ་
གྱིས་མི་ཁྱབ་པ་དང་བཅས་བདེ་བར་གཤེགས་པའི་རིང་བསྲེལ་རྣམ་བཞི་གོང་
བུར་བཞུགས་པ། དེང་སྐབས་ལྷ་མཐིལ་ནང་བཞུགས། སྐུ་འདིའི་གཡས་ན་
རྗེ་བཙུན་གྲགས་པ་རྒྱལ་མཚན་གྱི་སྣང་བརྙན་སྣ་རེ་བསྙེ་གཤིན་རྗེ་གྲགས་ཀྱིས་
བཞེངས་པ་རྗེ་བཙུན་རང་གི་ཕྱག་ནས་མ། རྟེན་གཙོའི་གཡོན་ན་བཞུགས་
པའི་ཐེག་ཆེན་རིན་པོ་ཆེའི་སྐུ་བརྙན་ཐེག་ཆེན་རང་གི་ཕྱག་ནས་མ། འཇམ་
མགོན་ཀུན་དགའ་བསོད་ནམས་པའི་སྐུ་བརྙན་ཨ་མེས་ཞབས་ཀྱི་ཕྱག་ནས་མ།
གསེར་ཟངས་ལས་གྲུབ་པའི་བསོད་ནམས་དབང་ཕྱུག་གི་སྣང་བརྙན་ཀུན་བློས་



121
གདན་སའི་གནས་ཡིག
བཞེངས་པ། གཞན་ཡང་སྔགས་འཆང་ཆོས་ཀྱི་རྒྱལ་པོས་བཞེངས་པའི་ས་ལོ་
འཇམ་པའི་རྡོ་རྗེའི་རྣམ་ཐར་ཐང་ག་སོགས་བྲིས་ཐང་བསམ་གྱིས་མི་ཁྱབ་པའི་
སྤྱན་སྔར་ས་རྒྱུན་མཆོད་རྫས་དཔག་མེད་བཅས་པའི་གཙུག་ལག་ཁང་ཕྱིས་
སྐྱབས་མགོན་ངག་དབང་མཐུ་སྟོབས་དབང་ཕྱུག་ནས་ད་ལྟའི་བཀོད་པ་འདི་
བཞིན་ཉམས་གསོ་གསར་བཞེངས་གནང་བ་དེང་སྐབས་སླར་ཡང་འདིར་ཨ་
མདོ་བླ་མས་བཞེངས་པའི་ཤུག་པ་ལས་གྲུབ་པའི་ཐུབ་པ་གཙོ་འཁོར་ཉེ་སྲས་
བརྒྱད་དང་གསུང་རབ་བཀའ་བསྟན་བླ་མ་ཡི་དམ་ཆོས་སྲུང་གི་ལྡེབས་བྲིས་
མཆོད་རྫས་ས་རྒྱན་གནམ་རྒྱན་བཅས་བཞུགས།
གཞན་ཡང་བརྩེ་ཆེན་ལྷ་ཁང་གི་བྱང་དུ་ལྷུན་གྲུབ་ཕོ་བྲང་ཞེས་པ་
སྔགས་འཆང་ཆོས་ཀྱི་རྒྱལ་པོས་བཞེངས་པར་མཛད་ཅིང་མཐར་སྔགས་འཆང་
ཉིད་གང་གི་ཕོ་བྲང་དེར་དགོངས་པ་ཆོས་དབྱིངས་སུ་གཤེགས་རྗེས་སྐུ་གདུང་
རིན་པོ་ཆེ་དེ་ཉིད་མཆོད་རྟེན་ཁང་བུ་བརྩེགས་པར་གནས་དེར་བཞུགས་པ་ལ།
དེང་སྐབས་དངུལ་གདུང་རིག་འཛིན་ལྷ་ཁང་ན་བཞུགས།
དེ་ལ་འདིར་དཔལ་རྡོ་རྗེ་འཇིགས་བྱེད་ཀྱི་གཞལ་ཡས་ཁང་འཇིགས་
བྱེད་ལྷ་ཁང་དུ་གྲགས་པ་འདི་ནི། དཔལ་ས་སྐྱ་པ་ཆེན་པོ་སྔགས་འཆང་བླ་མ་
ངག་དབང་ཀུན་དགའ་དཔལ་ལྡན་ཆོས་སྐྱོང་བཀྲ་ཤིས་གྲགས་པའི་རྒྱལ་མཚན་
དཔལ་བཟང་པོས་ཐུགས་བསྐྱེད་རྨད་བྱུང་བས་བསྐྲུན་པ་འདིའི་ནང་དུ་དེ་སྔོན་
དཔལ་རྡོ་རྗེ་འཇིགས་བྱེད་ལྷ་བཅུ་གསུམ་མའི་ལྷ་ཚོགས་བཞུགས་པའི་དྲུང་ན་
ཆོས་སྲུང་ལས་ཀྱི་གཤིན་རྗེ་དང་བཅས་པ་མངོན་སུམ་ལྟ་བུར་བཞུགས་པའི་སྟེང་
གི་ཆ་ལ་ས་ཆེན་ཀུན་དགའ་བློ་གྲོས་གཙོ་བཞུགས་འཇིགས་བྱེད་བླ་རྒྱུད་སྣང་



122
གནས་མཆོག་ས་སྐྱ།
-
-
བརྙན། འཇམ་དཔལ་རྡོ་རྗེ་གཤིན་རྗེ་གཤེད་ཀྱི་མེ་དཀྱིལ་ཁྲོད་བདེ་ཀྱེ་གསང་
གསུམ་གུར་ལྷ་བཅུ་གཉིས། བེག་རྩེ་ལྕམ་དྲལ་བཅས་མང་དུ་བཞུགས། སྒོ་
ལོགས་གཡས་ན་དབང་སྡུད་སྙིང་པོ་དྲག་ཆས་བཞེས་པའི་སྣང་བརྙན་ལ་ཐུགས་
སྲས་ཟུང་བཅས་འཁོར་ཚོགས་ཀྱིས་བསྐོར་བ་རྣམས་བཞུགས། ལྡེབས་བྲིས་ལ་
རྒྱུ་སྐར་ཉི་ཤུ་རྩ་བརྒྱད་སོགས་དང་སྟེང་གི་ཆ་ལ་ཞིང་ལྤགས་ཀྱི་བླ་བྲེ་སོགས་ཀྱིས་
བརྒྱན་པའི་སྟེང་ན་རྔ་གདུགས་ཀྱི་ཚོགས་དང་། གསེར་གྱི་གན་ཇི་ར། སྤྱན་
བད་གསེར་གྱི་མཎྜལ་དྲིལ་བུ་བསྐུལ་བྱེད་ཕན་དང་བཅས་པ་དབང་སྡུད་སྙིང་
པོས་སྔར་མེད་གསར་དུ་བསྐྲུན།
ལྷ་ཆེན་གཙུག་ལག་ཁང་ཆེན་མོའི་གཡས་ན་ལྷ་ཁང་བླ་བྲང་ཞེས།
རྣམ་དཔྱོད་བློ་གྲོས་ཀྱི་འདབ་ཤོག་རྒྱས་ཤིང་། རྣམ་མང་ལུང་རིགས་ཀྱི་སྒྲ་
དབྱངས་སྙན་པར་སྒྲོག་པའི། མཁས་མང་ངང་པའི་ཚོགས་ཀྱིས་ཐུབ་བསྟན་
པད་ཚལ་ཀུན་ནས་མཛེས་པའི་ཆོས་གྲྭ་ཆེན་པོའི་དབུས་སུ་ས་གནས་ཀྱི་བྱང་
ཆུབ་སེམས་དཔའ་ཆེན་པོ་ཆོས་ཀྱི་རྒྱལ་པོ་འཕགས་པ་བློ་གྲོས་རྒྱལ་མཚན་དཔལ་
བཟང་པོས་གདན་ལེགས་པར་ཕབ་ཏེ་བྱིན་གྱིས་རླབས་ཤིང་ད་ལྟའི་བར་དུ་ཡང་
གཞུང་ལུགས་མི་འདྲ་བ་བྱེ་བ་ཕྲག་བརྒྱའི་དགོངས་པ་སོ་སོར་འགྲེལ་བའི་སྒོ་
ནས། རྗེ་བཙུན་ས་སྐྱ་པ་ཡབ་སྲས་ཀྱི་དོན་དམ་གྱི་ལྟ་བ། ཀུན་རྫོབ་ཀྱི་གྲུབ་
མཐའ། གསུང་རབ་ཀྱི་འགྲེལ་ཚུལ་རྣམས་ཕྱིན་ཅི་མ་ལོག་པར་སྟོན་པའི་
ཡོངས་འཛིན་དགེ་བའི་བཤེས་གཉེན་རིམ་པར་བཞུགས་པའི་གནས་མཆོག་ལྷ་
ཁང་བླ་བྲང་པའི་གདུང་རབས་རིན་པོ་ཆེ་ཕྲེང་བས་བསྟི་གནས་ཀྱི་གཙུག་ལག་
ཁང་དེ་སྔོན་སྟེང་གི་དབང་ཁང་ན། མཉམ་མེད་ཤཱཀྱ་སེང་གེའི་སྣང་བརྙན་



གདན་སའི་གནས་ཡིག
123
-
-
-
-
-
མདའ་གང་ཙམ་གསུམ། བྱམས་པ་ཡེ་ཤེས་བརྩོན་འགྲུས་ཀྱི་ནང་རྟེན་སྨན་
འཇིམ་ལས་གྲུབ་པ་ཀུན་བློས་ཕྱག་ནས་མ། བྱམས་པ་སྦྱིན་པ་བཀྲ་ཤིས་ཀྱི་ནང་
རྟེན་མི་འཁྲུགས་པའི་སྨན་སྐུ་གཙོ་བོར་བཞུགས་པས་བྲིས་འབུར་བསམ་གྱིས་མི་
ཁྱབ་པ་དང་། གསུང་རབ་གླེགས་བམ་གྱི་ཚོགས་ཕོན་ཆེ་བ་བཞུགས།
འདིའི་མགོན་ཁང་ན་མཁན་ཆེན་ཀུན་དགའ་བཀྲ་ཤིས་པས་བཞེངས་
པའི་འདོད་ཁམས་དབང་མོའི་སྐུ་བརྙན། མཁན་ཆེན་ཀུན་རིན་པས་བཞེངས་
པའི་མགོན་པོ་མདའ་གང་ཙམ་སྔགས་འཆང་ཆེན་པོའི་ཕྱག་ནས་མ། མཁན་
ཆེན་ཀུན་དགའ་རབ་རྒྱས་ཀྱིས་བཞེངས་པའི་གཉན་མགོན་བྲམ་གཟུགས་ཁྲུ་
གང་ཙམ་བཞུགས། འོག་གི་གཙང་ཁང་ན་རྟེན་གཙོ་འཕགས་པའི་ཐུགས་དམ་
ཐུབ་པ་གསེར་སྐུ། གཡས་ན་ས་ཆེན་རྩེ་མོ་ས་པཎས་བཟང་མ་ཏི་པཎ་ཆེན་
རྣམས་ཀྱི་སྣང་བརྙན། གཡོན་ན་རྗེ་བཙུན་གྲགས་པ་འཕགས་པ་ ཨ་ མེས་
ཞབས་ཀྱི་སྣང་བརྙན་སོགས་དང་། གཞན་ཡང་ཐུབ་དབང་གནས་བརྟན་བཅུ་
དྲུག་ཀུན་མཁྱེན་གཡག་པའི་ཐུགས་དམ་ཚེ་དཔག་མེད་སོགས་དུ་མ་བཞུགས་
པའི་སྤྱན་སྔར་ས་རྒྱན་གནམ་རྒྱན་བཅས་བཞུགས། ལོགས་བྲིས་ལ་སྔགས་
འཆང་ཆེན་པོས་ཞལ་བཀོད་སྣང་བ་ལྟར་ཚེ་དཔག་མེད་ཀྱི་གོ་མཚམས་མེད་པར་
ཁྱབ་པར་བཞུགས་སོ། །
དེང་སྐབས་ལྷ་ཁང་བླ་བྲང་འདི་ཉིད་ནི་ཨ་མདོ་བླ་མ་གྲགས་པ་བཟང་པོ་
མཆོག་ནས་ཉམས་གསོ་གསར་བསྐྲུན་ལྟ་བུར་གནང་བཞིན་བླ་བྲང་འདུ་ཁང་
ནང་སྐུ་རྟེན་ལ་དབུས་སུ་བཞུགས་ཁྲིའི་གཡས་སུ་གསེར་ཟངས་ལས་གྲུབ་པའི་
ཐུབ་དབང་དང་། དེའི་མདུན་ངོས་གུ་རུ་རིན་པོ་ཆེ་དངོས་ཀྱི་ཞབས་རྗེས་



124
གནས་མཆོག་ས་སྐྱ།
བཞུགས་པའི་གུ་རུའི་སྣང་བརྙན། ཞབས་རྗེས་དེ་སྔོན་ལྷ་ཁང་རྩེ་ན་བཞུགས་
པ་དེ་ཡིན། ཐུབ་དབང་གི་གཡོན་དུ་གསེར་ཟངས་ལས་གྲུབ་པའི་རྗེ་བཙུན་
གོང་མ་རྣམ་ལྔའི་སྣང་བརྙན། དེའི་མཆོད་ཁྲིའི་ནང་གཙོ་བོར་སྐུ་རྒྱུ་དངུལ་
ལས་གྲུབ་པའི་རྣམ་པར་སྣང་མཛད་ཀྱི་དབུས་སངས་རྒྱས་བྱང་སེམས་རྣམས་ཀྱི་
སྣང་བརྙན་དང་། བཞུགས་ཁྲིའི་གཡས་སྐུ་རྒྱུ་གསེར་ཟངས་ལས་གྲུབ་པའི་
ཐུབ་དབང་དང་། དེའི་གཡས་སྐྱབས་མགོན་སྒྲོལ་མ་ཕོ་བྲང་ནས་གསར་ཕུལ་
བལ་ཡུལ་བཟོ་གསར་གྱི་སྒྲོལ་མ་ཉེར་གཅིག་ལ་རྟེན་གཙོའི་ནང་གཟུངས་ལ་ངོ་
མཚར་རྟེན་བཞིའི་གྲས་གཡུ་ཁར་མོའི་སྒྲོལ་ མ་ སེམས་པ་ གསུམ་ རྩེགས་དེ་
བཞུགས་སུ་གསོལ་བ། དེ་རྣམས་ཀྱི་གཡས་ཕྱོགས་སུ་ཀུན་དགའ་ར་བའི་ནང་
སྐུ་རྒྱུ་གསེར་ཟངས་ལས་གྲུབ་པའི་སངས་རྒྱས་རྡོ་རྗེ་འཆང་གི་སྣང་བརྙན་དབུས་
གསུང་རྟེན་རྒྱལ་བའི་བཀའ་འགྱུར་རིན་པོ་ཆེ། ལྡེབས་བྲིས་ལ་ ཞལ་ ཤར་
གཟིགས་ཀྱི་དབུས་སུ་ཐུབ་དབང་མཆོག་ཟུང་གཉིས་དང་སྟེང་ལམ་འབྲས་བླ་
རྒྱུད་དང་ཡི་དམ་རྒྱུད་སྡེ་བཞིའི་ལྷ་ཚོགས། གཞན་ཡང་ལྷོ་བྱང་གཉིས་དང་
ཤར་ངོས་བཅས་ལ་རྒྱན་དྲུག་མཆོག་གཉིས་དང་གངས་ལྗོངས་རིས་མེད་བླ་ཆེན་
རྣམས་དང་ཡི་དམ་རྒྱུད་སྡེའི་ལྷ་ཚོགས་ཉེ་སྲས་དང་དཔལ་ས་སྐྱའི་ཆོས་སྲུང་
དམ་ཅན་རྒྱ་མཚོའི་ཚོགས་དང་བཅས་པ་བཞུགས།
མཆོད་ཁྲིའི་སྟེང་རིན་ཆེན་དང་པོའི་ཀོང་བུས་མཚོན་མཆོད་རྫས་དུ་མ་
དང་ས་རྒྱན་གནམ་རྒྱན་ལ་སོགས་པ་མདོར་ན་བཀོད་པ་ཤིན་ཏུ་མཛེས་པ་
བཞུགས།
འདུ་ཁང་འོག་ཏུ་མགོན་ཁང་ནང་གཏོར་བསྔོའི་རྟེན་ལ་སྐུ་རྒྱུ་གསེར་



125
-
-
-
-
---
་
་་*
=
གདན་སའི་གནས་ཡིག
ཟངས་ལས་གྲུབ་པའི་བླམ་ཡི་དམ་སངས་རྒྱས་རྣམས་ཀྱི་སྣང་བརྙན་དང་།
ཁྱད་པར་དུ་ས་གདོས་ཀྱི་འཆམ་མགོན་རྣམས་དང་ ཞལ་འབག་ སྣ་ ཚོགས་
བཞུགས་ཤིང་ཉིན་ལྟར་གསུང་བསྐང་རྒྱུན་ཆད་མེད་པ་བཅས། བླ་བྲང་འདི་
ཉིད་ནི་དེ་སྔོན་བླ་ཆེན་འཕགས་པ་རིན་པོ་ཆེ་བློ་གྲོས་རྒྱལ་མཚན་གྱི་བཞུགས་
གནས་ཡིན་པ་ལ་ཕྱིས་གདན་སའི་མཁན་ཐོག་རིམ་བྱོན་གྱི་བཞུགས་གནས་སུ་
གྱུར་ཅིང་གཟིམ་ཆུང་དབང་ཁང་ནང་དུ་དབུས་སུ་མཁན་ཆེན་གྱི་བཞུགས་
ཁྲི་དང་རྟེན་གྱི་གཙོ་བོར་ས་པཎ་ཉིད་ཀྱི་ཐུགས་དམ་གྱི་རྟེན་དུ་འུ་ཡུག་པ་རིག་
པའི་སེང་གེས་བཞེངས་པའི་སྐུ་རྒྱུ་ལི་དམར་ལས་གྲུབ་པའི་ཐུབ་དབང་བདུད་
བཏུལ་མ། དེ་སྔ་སྒོ་རུམ་དཔེ་མཛོད་ཁང་གི་རྟེན་གཙོར་བཞུགས། །
གཡས་གཡོན་གཉིས་སུ་གསེར་ཟངས་ལས་གྲུབ་པའི་ཉན་ཐོས་ཕྱོགས་
ཟུང་གཉིས། གཞན་ཡང་རིན་པོ་ཆེ་སྣ་ཚོགས་ལས་གྲུབ་པའི་སྐུ་བརྙན་དུ་མ་
དང་གསུང་རྟེན་བཀའ་འགྱུར་རིན་པོ་ཆེས་དབུས་མདོ་སྔགས་ཀྱི་གསུང་རབ་སྣ་
ཚོགས། ཐུགས་རྟེན་རྣམ་རྒྱལ་མཆོད་རྟེན་དང་། ལྡེབས་བྲིས་ལ་ཐུབ་དབང་
གནས་བརྟན་བཅུ་དྲུག དེ་མིན་དབང་ཁང་ལྷོ་ངོས་མཁན་ཆེན་གཟིམ་ཆུང་
ནང་དུའང་མཁན་ཆེན་གྱི་ཐུགས་དམ་རྟེན་ཕུན་སུམ་ཚོགས་པར་བཞུགས་སོ།
བླ་བྲང་དཔེ་མཛོད་ཁང་ནང་བཤད་ གྲྭའི་ མཁན་སློབ་རྣམས་ཀྱི་
གཟིགས་དཔེ་ གྲགས་ཆེན་བཅོ་བརྒྱད་དབུས་ མདོ་སྔགས་རིག་གནས་དང་
བཅས་པའི་གསུང་རབ་པུ་ཏི་སྟོང་ཕྲག་བཅས་བཞུགས།
ལྷ་ཁང་བླ་བྲང་གི་མདུན་ངོས་ཆོས་གྲྭ་ཆེན་མོ་ན་རྟེན་གྱི་གཙོ་བོར་
མཁན་ཆེན་ཀླུ་སྒྲུབ་རྒྱ་མཚོ་མཆོག་ནས་གསར་བཞེངས་གསེར་ཟངས་ལས་གྲུབ་



126
གནས་མཆོག་ས་སྐྱ།
པའི་ཐུབ་པའི་དབང་པོའི་སྣང་བརྙན། དེའི་གཡས་སུ་གསེར་ཟངས་ལས་གྲུབ་
པའི་རྗེ་བཙུན་སྒྲོལ་ལྗང་། དེའི་གཡས་སུ་སྨན་འདམ་ལས་གྲུབ་པའི་རྡོ་རྗེ་
སེམས་དཔའི་སྣང་བརྙན། དེའི་གཡས་སུ་སྐུ་རྒྱུ་ལི་དམར་ལས་གྲུབ་པའི་
བྱམས་མགོན་གྱི་སྣང་བརྙན་བཞེངས་སྐུ། མཁན་པོའི་བཞུགས་ཁྲིའི་གཡོན་དུ་
འཇམ་མགོན་ཨ་མྱེས་ཞབས་ཀུན་དགའ་བསོད་ནམས་ཀྱི་ཐུགས་དམ་གྱི་རྟེན་དུ་
གྲགས་པ་སྐུ་རྒྱུ་ལི་དམར་ལས་གྲུབ་པའི་སངས་རྒྱས་རྡོ་རྗེ་འཆང་གི་སྣང་བརྙན།
དེའི་གཡོན་དུ་མཁན་ཆེན་བསོད་ནམས་བཀྲ་ཤིས་ཀྱི་ནང་རྟེན་སྨན་འཇིམ་ལས་
གྲུབ་པའི་རྡོ་རྗེ་སེམས་དཔའི་སྣང་བརྙན་མཛོད་སྤུར་གཡུ་ཁྲ་རྡོར་གཟུགས་སྐྱོན་
མེད་གཅིག དེའི་གཡོན་དུ་སྨན་འདམ་ལས་གྲུབ་པའི་འཇམ་མགོན་བླ་མ་ས་
སྐྱ་པཎྜི་ཏ་ཆེན་པོའི་སྣང་བརྙན། དེའི་གཡོན་དུ་ཡུམ་མ་གཅིག་ཞང་མོའི་ནང་
རྟེན་སྐུ་རྒྱུ་ལི་དམར་ལས་གྲུབ་པའི་འཕགས་མ་སྒྲོལ་མ་བཞེངས་སྐུ། སྨན་
འཇིམ་ལས་གྲུབ་པའི་མང་ཐོས་ཀླུ་སྒྲུབ་རྒྱ་མཚོ་དང་པཎ་ཆེན་ངག་དབང་ཆོས་
གྲགས་ཀྱི་སྣང་བརྙན། ཁྱད་པར་ཡབ་ཆེན་ཀུན་དགའ་བཀྲ་ཤིས་ཀྱིས་ཐུགས་
བསྐྱེད་རང་སྣང་ལས་བསྐྲུན་པའི་ཀུན་རིགས་ཀྱི་རྩ་བའི་ལྷ་སོ་བདུན་གྱི་སྣང་
བརྙན་སྐུ་རྒྱུ་ལི་དམར་ལས་གྲུབ་པ་ཕྱག་མཚན་ལོ་ཆེན་རིན་ཆེན་བཟང་པོའི་
དགོངས་པ་བཞིན་བྱིན་རླབས་ཅན་དུ་བཞུགས་པ་སྐུ་ཡི་མཚན་བྱང་སོ་སོར་
བཀོད་ཡོད་པ། སྐུ་རྒྱུ་ལི་དམར་ལས་གྲུབ་པའི་བདག་ཆེན་ཀུན་དགའ་བཀྲ་
ཤིས་ཀྱི་སྐུའི་སྣང་བརྙན་སྦྱིན་བདག་གི་ཚུལ་དུ་བཞུགས་པ། བཤད་གྲྭའི་
གཏོར་བསྔོའི་རྟེན་གཏོར་སྒམ་སྟེང་དབུས་སུ་སྨན་འཇིམ་ལས་གྲུབ་པའི་བླ་མ་
དམ་པ་དང་ངོར་ཆེན་ཀུན་དགའ་བཟང་པོའི་སྣང་བརྙན། དེའི་འོག་ཏུ་



གདན་སའི་གནས་ཡིག
127 །
དབུས་སུ་ཙནྡན་ལས་གྲུབ་པའི་གུར་གྱི་མགོན་པོའི་སྣང་བརྙན། དེ་ནི་བཞི་
ཐོག་ཁྱད་པར་བྱང་ནས་གདན་དྲངས་པའི་ཤིང་མགོན་ཡིན། རྡོ་མགོན་ཡིད་
བཞིན་ནོར་བུ། དཔལ་མགོན་ཞལ་དང་འདོད་ཁམས་ལྷ་མོ་དུར་བདག་བཅས་
ཀྱི་སྣང་བརྙན། རྟེན་རྡོ་བཅས་གཟི་བྱིན་ཤིན་ཏུ་ཆེ་བར་བཞུགས། མཁན་
ཆེན་ལེགས་པའི་བློ་གྲོས་ཀྱི་བཞུགས་ཁྲི་ས་ཁྲིའི་ཁར་བཤད་གྲྭའི་མཁན་པོ་རིམ་
བྱོན་གྱི་བཞུགས་ཁྲི་དང་སྐུ་རྒྱབ་ཏུ་ཐུབ་དབང་གཙོ་འཁོར་གསུམ་ལ་གནས་
བརྟན་བཅུ་དྲུག་གིས་བསྐོར་བ་དབུ་གཙུག་ཏུ་འཇམ་མགོན་བླ་མ་ས་སྐྱ་པཎྜི་ཏ་
ཆེན་པོ། དེའི་གཡས་སུ་བྱམས་མགོན་གཙོ་བཞུགས་ལ་སྟེང་བིར་ཝ་པ་གོང་མ་
ལྔ་ཡོད་པ། གཙོ་ཐང་གི་གཡོན་འཇམ་དབྱངས་གཙོ་བཞུགས་ལ་མཁན་སློབ་
ཆོས་གསུམ་དང་རྒྱན་དྲུག་མཆོག་གཉིས་ཀྱིས་བསྐོར་བའི་ཞལ་ཐང་བཅས་ལ་དེ་
དག་གི་སྐུ་མདུན་དུ་མཎྜལ་སྣ་ལྔའི་མཆོད་པ་བརྒྱ་ཚར་བར་མེད་དུ་བཞུགས་
སོ། །
གཞན་ཡང་གདན་ས་ཆེན་པོ་འདིར་དཔེ་མཛོད་ཁང་སོགས་རྣམས་སུ་
མཚན་མཆོག་གསུམ་ལྡན་རྗེ་བཙུན་གོང་མ་ཡབ་སྲས་བརྒྱུད་པ་དང་བཅས་པའི་
རྟེན་རྫས་བྱིན་རླབས་ཀྱི་མཚན་ཁ་འབར་བ་རིན་ཐང་བྲལ་བའི་གཅེས་ནོར་ཡང་
བསམ་གྱིས་མི་ཁྱབ་པ་བཞུགས་པ་སྟེ་གོས་བཀྲས་བཏགས་ལས་གྲུབ་པའི་ཐུབ་
དབང་གནས་བརྟན་བཅུ་དྲུག་གི་གོས་ཐང་སོགས་དང་། ས་ཆེན་ཀུན་བློས་
བཞེངས་པའི་བླ་ཆེན་འཕགས་པ་རིན་པོ་ཆེའི་འཁྲུངས་རབས་འཕགས་ཐང་
མར་གྲགས་པ་དང་། སྔགས་འཆང་བླ་མ་ངག་དབང་ཀུན་དགའ་བསོད་
ནམས་ཀྱིས་བཞེངས་པར་མཛད་པའི་རྡོ་རྗེ་ཕྲེང་བའི་དཀྱིལ་ཐང་། སྔགས་



128
གནས་མཆོག་ས་སྐྱ།
འཆང་གྲགས་བློས་བཞེངས་པའི་གུར་མགོན་ནག་ཐང་། རྡོ་རིན་ཕུར་ཐང་ལ་
སོགས་པའི་ཐང་ག་ཐམས་ཅད་ཀྱང་བྲིས་ཆ་ཤིན་ཏུ་ལེགས་པ་བཅས་ཀྱི་ཞལ་
ཐང་སྟོང་ཕྲག་ལྷག་པ། ཤིང་ཏ་ལའི་ལོ་མའི་ཡི་གེའི་མཚོན་གསུང་རབ་པོ་ཏི་ཁྲི་
ཕྲག་དང་། རྗེ་བཙུན་རིན་པོ་ཆེ་དབུ་རྩེར་གསང་འདུས་སྒྲུབ་མཆོད་ལ་གཞོལ་
སྐབསཁ་ཆེ་པཎ་ཆེན་བྱོན་པས་ཙབ་ཙོབ་མཛད་དེ་རྡོ་དྲིལ་ལྕོག་སྟེང་འཇོག་
ཚུལ་ལ་བར་སྣང་དུ་བཞག་པའི་དུས་ཀྱི་རྡོ་དྲིལ། གཞན་ཡང་འཇམ་མགོན་ས་
པཎ་དང་བླ་ཆེན་འཕགས་པ་རིན་པོ་ཆེ་སོགས་རྗེ་བཙུན་གོང་མའི་དབུ་ཞྭ་དང་
ན་བཟའ་སོགས་དུ་མ་དང་། རི་དྭགས་ཀྲིཥ་ཎ་སཱ་རའི་པགས་པ། ཡོན་རྒྱལ་
རབས་སྐབས་ཀྱི་དཀར་ཡོལ་ཡུ་རིང་དང་། གོང་མ་ཏཱ་མིང་ཡུང་ལོའི་སྐབས་
བཟོས་པའི་རྒྱ་བོད་ཡིག་རིགས་གསུམ་དང་མཚོན་ཁྲ་ལྔ་ལྡན་གྱི་དཀར་ཡོལ་
སོགས་དཀར་རིགས་སྣ་ཚོགས་སྟོང་ཕྲག་བཅས་དངོས་རྫས་ཤིན་ཏུ་ཕུན་སུམ་
ཚོགས་པ་རྣམ་སྲས་ཀྱི་བང་མཛོད་ལ་འགྲན་གཟོད་པ་བཞུགས་སོ། །
འདིར་བླ་བྲང་ཆེ་བཞིའི་ནང་ནས་བཞི་ཐོག་བླ་བྲང་དུ་གྲགས་པ་ནི།
ཆོས་དང་ལུགས་བརྒྱའི་དགེ་ལེགས་ཀྱི་སྒོ་འཕར་བསམ་གྱིས་མི་ཁྱབ་པ་ཕྱེ་ནས།
ལྟོས་བཅས་ཀྱི་འགྲོ་བ་རྣམས་ཀྱི་གནས་སྐབས་དང་མཐར་ཐུག་གི་རེ་བ་འབད་
མེད་དུ་འབྱུང་བ་ལྟ་ན་སྡུག་ཅིང་ལྷུན་ཆགས་པའི་ཕོ་བྲང་ཆེན་པོའི་ཁོང་ན་བདེ་
བར་གཤེགས་པའི་རྟེན་བྱིན་རླབས་ཀྱི་གཟི་བརྒྱ་འབར་བ་ཞལ་ངོ་རྣམས་ཀྱི་
གཟིམ་ཆུང་སོ་སོར་བཞུགས་པར་འདིར་བརྗོད་པའི་སྤོབས་པ་རྔོ་མ་ཐོགས།
འདིར་གདུལ་བྱ་མཆོག་དམན་ཐུན་མོང་དུ་སྣང་བ་རྣམས་རགས་ཙམ་བརྗོད་ན་
དེ་ལ་འདིར་དཔལ་ལྡན་བླ་མ་དམ་པ་བསོད་ནམས་རྒྱལ་མཚན་ཞེས་མཁས་གྲུབ་



གདན་སའི་གནས་ཡིག
129
གཉིས་འཛོམས་ཀྱི་སྐྱེས་ཆེན་དྲི་བྲལ་དེར་བྱོན་ཞིང་དེ་ཉིད་སླར་ཡང་སྔགས་
འཆང་རྒྱལ་བ་གཉིས་པའི་རྒྱལ་ཚབ་ཏུ་བསམ་བཞིན་བྱོན་པ་སེམས་དཔའ་ཆེན་
པོ་གྲགས་པ་བློ་གྲོས་རྒྱལ་མཚན་དཔལ་བཟང་པོ། ཡབ་རྗེ་རྡོ་རྗེ་འཆང་ཀུན་
དགའ་རིན་ཆེན་དེ་ཉིད་ཟབ་དགོངས་ཆོས་དབྱིངས་བསྐོང་བའི་སླད་དུ་ཐུགས་
བསྐྱེད་རྨད་དུ་བྱུང་བས་བསྐྲུན་པ་ཡབ་རྗེ་ཆོས་ཀྱི་རྒྱལ་པོའི་གདུང་རྟེན་ལ་རིག་
འཛིན་བླ་རྒྱུད་ཀྱིས་བསྐོར་བས་དྲི་གཙང་ཁང་ངོ་མཚར་ཅན་མཐོང་བས་ཡིད་
འཕྲོག་ཏུ་བཞེངས་པ་ལ། །
རིག་འཛིན་ལྷ་ཁང་དུ་ གྲགས་པ་འདི་ཉིད་ན་རྟེན་གྱི་གཙོ་བོ་ལ།
སྔགས་འཆང་ཆོས་ཀྱི་རྒྱལ་པོའི་གདུང་རྟེན་རྣམ་རྒྱལ་མཆོད་རྟེན། གཡས་སུ་
ངག་དབང་བསོད་ནམས་དབང་པོའི་ གདུང་ རྟེན་དེ་ཉིད་ཀྱི་སྤུར་རིལ་ པོ་
བཞུགས་པ། སྒར་ཆེན་མཐུ་སྟོབས་དབང་ཕྱུག་གི་གདུང་རྟེན། དེའི་གཡོན་
ན་སྔགས་འཆང་ངག་དབང་ཀུན་དགའ་དབང་རྒྱལ་གྱི་གདུང་རྟེན། ནུབ་ནས་
ཤར་གཟིགས་ལ་ཡབ་རྗེ་ངག་དབང་བསོད་ནམས་རིན་ཆེན་གྱི་གདུང་རྟེན།
དེའི་གཡས་ཕྱོགས་ན་སྔགས་འཆང་མངྒའི་མཚན་ཅན་གྱི་གདུང་རྟེན། རྟེན་
གཙོའི་གཡོན་ན་དངུལ་གདུང་གྲགས་པ་བློ་གྲོས་ཀྱི་ནང་རྟེན། དེའི་གཡོན་ན་
ངག་དབང་བསོད་ནམས་དབང་ཕྱུག་གི་གདུང་རྟེན། ཤར་ངོས་ན་འཇམ་
མགོན་ཨ་མེས་ཞབས་ཀྱི་གདུང་རྟེན། དེའི་བྱང་ན་ཀུན་དགའ་བློ་གྲོས་ཀྱི་
གདུང་རྟེན། དངུལ་གདུང་རིན་པོ་ཆེ་དེ་དག་རྣམས་ད་ལྟ་ལྷ་ཁང་ཆེན་མོའི་
དངུལ་གདུང་རིག་འཛིན་ལྷ་ཁང་དུ་བཞུགས། དེ་རྣམས་ཀྱི་གཡས་གཡོན་སེབ་
ཚོགས་རྣམས་སུ་རིག་འཛིན་བླ་མ་རྒྱུད་པའི་སྣང་བརྙན་གཟུངས་ཕུན་སུམ་



130
གནས་མཆོག་ས་སྐྱ།
ཚོགས་པ་བྱིན་རླབས་གཟི་བརྒྱ་འབར་བཞིན་པས་འགྲོ་ལ་དངོས་གྲུབ་སྩོལ་བའི་
བདག་ཉིད་དུ་བཞུགས། གཞན་ཡང་རིག་འཛིན་བླ་རྒྱུད་མ་གཏོགས་པའི་
མཆེད་མགྲོན་ཚུལ་དུ་བཞུགས་པ་མངྒའི་མཚན་ཅན་གྱི་ཀུན་རིགས་ལྷ་ཚོགས་
བསྐྲུན་པའི་གཟོ་ཕུད་རིན་ཆེན་འབྱུང་ལྡན། རྗེ་བཙུན་བི་རུ་པ། མཁན་ཆེན་
ངག་དབང་ཆོས་གྲགས། མུས་ཆེན་སངས་རྒྱས་རྒྱལ་མཚན། ངག་དབང་
བསྟན་པ་རབ་རྒྱས་ཀྱི་སྐུ་བརྙན་རྣམས་དང་། ཀ་ལོགས་ལ་ཐེག་ཆེན་རིན་པོ་
ཆེའི་ཐུགས་དམ་མ་ཐུབ་དབང་གནས་བཅུའི་སྣང་བརྙན་སྤྱོད་ལྡན་ངོ་མཚར་
བསྐྱེད་པའི་བདག་ཉིད་བཞུགས་པའི་སྤྱན་སྔར་ས་རྒྱན་སྲིད་ན་དཀོན་པས་ཕྱུར་
བུར་གཏམས་ཞིང་སྐལ་ལྡན་དད་པའི་པད་མོ་དབང་མེད་བཞད་པའི་གཉེན་དུ་
བཞུགས་པ་ལགས།
འདིའི་འོག་མགོན་ཁང་བདུད་འདུལ་ཕུག་གམ། སྲིད་གསུམ་
གཟིལ་གནོན་དུ་གྲགས་པ་སྔོན་སྔགས་འཆང་གྲགས་པ་བློ་གྲོས་ཀྱི་དུས་མགོན་
ཁང་གི་རྣམ་པར་མཛད་ནས་མགོན་ནུབ་ཀྱི་འཆམ་སྐུ་ཁ་ཤས་བཞུགས་པ་ཙམ་
ལས་མ་བྱུང་ལ། ཕྱིས་འཇམ་མགོན་ཨ་མེས་ཞབས་ནས་ཡབ་རྗེ་མཆོག་གི་
དགོངས་པ་རྫོགས་ཐབས་གཙོ་བོ་དང་། སྤྱིར་འགྲོ་བའི་བར་ཆད་ཞི་ཕྱིར་ཁྱད་
པར་དཔལ་ལྡན་ས་སྐྱ་པའི་གདུང་བརྒྱུད་རིམ་བྱོན་གྱི་ཐུགས་དམ་རྟེན་དུ་རྟེན་
གཙོ་གུར་གྱི་མགོན་པོ་ལྷ་བརྒྱད་ཀྱི་སྟེང་གདོང་དམར་བཞི་ཏེ་བཅུ་གཉིས་རུ་
འདྲེན་སྡེ་བཞི། ཞིང་སྐྱོང་ཆེན་པོ་ཕྱི་ལྟར་བྲམ་ཟེའི་གཟུགས་ཅན། རྣལ་
འབྱོར་གསང་མཐའི་སྲུང་མ་ནོར་སྐྱོང་ཡབ་ཡུམ། དམག་ཟོར་རྒྱལ་མོ། ཕུར་
སྲུང་དཀར་བདུད་ལྕམ་དྲལ་རྣམས་ཀྱི་གཉའ་གནོན་དུ་ཁྲོ་རྒྱལ་འབྱུང་པོ་འདུལ་



131
གདན་སའི་གནས་ཡིག
བྱེད་རྣམས་བཞུགས་པ་ལ་སོ་སོར་ཆོས་སྐུའི་རིང་བསྲེལ་སོགས་རྣམ་བཞི་དང་།
བྱིན་རྟེན་གྱི་ཚོགས་བསམ་གྱིས་མི་ཁྱབ་པ་ཁྱད་པར་སྒྲུབ་ཡིག་ལས་བྱུང་བའི་
ཆོས་སྐྱོང་འབྲལ་མེད་འཁོར་བའི་རྟེན་སོགས་བཞུགས་པ་ལ་རྒྱལ་བསྟན་སྤྱི་དང་
བྱེ་བྲག་དཔལ་ལྡན་ས་སྐྱའི་བསྟན་པ་དར་ཞིང་རྒྱས་པའི་ཕྲིན་བཅོལ་བཅས་ལ་
ཐུན་མོང་མིན་པའི་རབ་གནས་སོགས་ཀྱི་སྒོ་ནས་དམ་ཡེ་བསྲེས་ཏེ་རྒྱལ་བསྟན་
སྐྱོང་བའི་མངའ་བདག་ཏུ་བཞུགས་པ་ལགས། འདིའི་གསུང་རྟེན་མགོན་པོའི་
མན་ངག་གི་བསྐོར་སོགས་བླ་མ་གོང་མའི་ཕྱག་དཔེ་བེ་བུམ་བཞུགས་པ་ཡང་།
བདག་ཆེན་བློ་གྲོས་པས་སྐུ་ཆས་ངན་མའི་ཁྱེར་སྐབས་ཆོས་བསྐོར་གྱི་གླེགས་བམ་
འདིའང་ཤོར་བ་དགྲ་ལག་ཏུ་ཡོད་སྐབས་མེ་འབར་བས་དེ་ནས་བཟུང་གླེགས་
བམ་འདི་ལ་མེ་འབར་མ་ཞེས་གྲགས་པ་སུ་ཡི་ལག་ཏུ་བྱུང་ཀྱང་མི་ལེགས་པ་ཁོ་ན་
བྱུང་བས་མཐར་སྡེ་པ་ཏ་ས་རྫོང་པ་བརྒྱུད་འཇམ་མགོན་ཨ་མེས་ཞབས་ཀྱི་ཕྱག་
ཏུ་བབས་པས་མེ་འབར་མ་དངོས་བཞུགས་སྒམ་བཅས། ཕྱིས་བེ་བུམ་འདི་
ལས་ཆེད་པ་ཀུན་ལ་མེ་འབར་གྲགས་པས་དེང་སང་མགོན་པོད་མེ་འབར་མ་
ཞེས་རླུང་ལྟར་སྤྱོད་ལྡན་ལ་གྲགས། བདག་ཆེན་རྒྱ་གར་བའི་མགོན་པོད།
ཚར་ཆེན་རིན་པོ་ཆེའི་ཕྱག་དཔེ་སོགས་གོང་མའི་ཕྱག་དཔེའི་གྲས་ལ་མེ་འབར་
པོ་ཏི་གཉིས། སྙན་བརྒྱུད་པུཏྟི་ ཀ་ཁ་སྐོང་གླེགས་བམ། གྱི་ལྗང་གླེགས་བམ།
དུད་གསོལ་པོད་ཆུང་། ཞལ་གྱི་ཕྱི་སྒྲུབ་སྙིང་པོ་ཚར་ཆེན་གྱི་སརྒ་སྡེབ་པ་ཧ་ལ་
ནག་པོའི་བེའུ་བུམ་ཚར་གཉིས་དེ་སྒྲིགས་ཞལ་གྱི་བེ་བུམ་གཉིས། རྣམ་སྲས་
ཆོས་འཁོར་པོད་གཉིས། དམར་པོ་བསྐོར་གསུམ་གྱི་པོད་ཆེན་སོགས་སྐུ་གསུང་
ཐུགས་རྟེན་བྱིན་རླབས་ཆེ་བ་རབ་ཏུ་མང་བ་བླ་མ་གོང་མའི་གུ་འི་ཚུལ་དུ་



132
གནས་མཆོག་ས་སྐྱ།
བཞུགས་པ་བཅས་དང༌། སྙན་བརྒྱུད་གསུང་རབ་འདི་རྣམས་ཕལ་ཆེར་དེང་
སྐབས་ལྷ་ཆེན་དཔེ་མཛོད་ཁང་དུ་བཞུགས་པ་ལགས། གཞན་ཡང་སྒར་ཆེན་
མཐུ་དབང་པའི་འཁོར་གསུམ་ཆིབས་ ལྕག་བཅས་བཞུགས་ཤིང་། འདིར་
དམིགས་སུ་གསལ་བ་བསྟན་སྲུང་གཙོ་བོ་རྡོ་རྗེ་གུར་གྱི་མགོན་པོ་ས་ཆེན་ཀུན་
དགའབློ་གྲོས་མཆོག་ནས་འཆམ་མགོན་དྲེགས་པ་ཟིལ་གནོན་ལྕམ་དྲལ་འདི་
གཉིས་གསར་བཞེངས་དགོས་པའི་བཀའ་གསར་ལྷ་པ་ཚུལ་ཁྲིམས་བཀྲ་ཤིས་
ཞེས་པར་བཀའ་བབས་ལྟར་བཟོ་ཚུགས། རྣམ་འདྲེན་རྡོ་རྗེ་འཆང་དེ་ཉིད་ཀྱི་
དྲེགས་པ་ཟིལ་གནོན་ལྕམ་དྲལ་ལ་དམ་ཡེ་དབྱེར་མེད་ཀྱི་བྱིན་རླབས་མཐུ་སྟོབས་
ནུས་པའི་བདག་ཉིད་དུ་མཛད། དེ་ནས་སླར་ཡང་རྡོ་རྗེ་འཆང་ཉིད། འཁོར་
རྡོ་རྗེ་འཛིན་པ་བན་ཚང་བཅས་ཐུན་མོང་མ་ཡིན་པས་མགོན་པོའི་རབ་གནས་
སྨིན་རྒྱས་ཕུལ་སྐབས་འཆམ་མགོན་ཟུང་གི་ཞལ་གཉེར་ཞིང་། སྤྱན་འཁྱུག་པ་
སོགས་ཡེ་ཤེས་སེམས་དཔའ་བྱོན་རྟགས་མངོན་དུ་གྱུར་པ་འདི་རྣམས་ལ་རིང་
བསྲེལ་ས་སྙིང་བྱིན་སྣེ་བསམ་བརྗོད་ལས་འདས་པ་གྲི་སྙིང་གཟུགས་ལ་ནང་རྫོང་
སོགས་ཀྱི་སྤྲས་ཤིང་། རྒྱལ་བསྟན་དར་བའི་དམིགས་བསལ་འདོད་གསོལ་དང་
བཅས་ཏེ་ཀུན་བློས་ཐུགས་དམ་དུ་བཞུགས་པའི་སྤྱན་སྔར་གཏོར་ཚོགས་ཕྱི་ནང་
གསང་གསུམ་གྱི་རྟེན་རྫས་སྤྱན་གཟིགས་ཀྱི་ཚོགས་བསམ་གྱིས་མི་ཁྱབ་པ་གནས་
དེར་ཕྱོགས་པ་ཙམ་གྱི་སྐྱི་གཡའ་བ་བྱེད་པ། དེ་རྣམས་ཀྱི་སྟེང་ན་གསེར་གྱི་གན་
ཇི་ར་རྒྱལ་མཚན་རྔ་གདུགས་ཀྱི་ཚོགས་དང་བཅས་བཞུགས་སོ། ། །
འདིའི་ ཤར་ ཕྱོགས་ ཚོམ་ བར་ དུ་ གྲགས་ པའི་ མགོན་ཁང་འདིར།
བཞི་ཐོག་མཁས་བཙུན་ཆེན་པོས་བཞེངས་པའི་དཔལ་རྡོ་རྗེ་ནག་པོ་ཆེན་པོ་ལྕམ་



གདན་སའི་གནས་ཡིག
133
དྲལ་ཐུགས་དམ། ནམ་མཁའ་ལེགས་པའི་རྒྱལ་མཚན་གྱི་ཕྱག་བཟོ་ཆུ་སྲིན་
གདོང་ཅན། པུ་ཏྲ་བདུད་འདུལ་སོགས་ལས་མགོན་རྣམས་དང་བཅས་པ་
ཐུགས་དམ་བྱིན་ཆེན་བཞུགས་པ་ཕྱིས་སུ་སྔགས་འཆང་ཆེན་པོའི་སྐུ་དུས་སུ་བྱང་
པ་རྟ་ཇག་པ་གྲགས་པ་རྣམས་ཚར་བཅད་པས་གཏང་རག་ཏུ་ཞལ་དཀྱིལ་གྱི་སྨ་
ར་སྨིན་མའི་གསེར་ཤོག་རྣམས་སྩལ་བ་ཡིན་ཅིང་། སླར་ཡང་མཁས་བཙུན་
པའི་ཕྱག་བཟོ་བྱིན་རླབས་ཕུལ་དུ་སོན་པའི་འཆམ་མགོན། ཡབ་རྗེ་གྲགས་
པའི་ མཚན་ ཅན་ གྱིས་ གསར་བཞེངས་གྲགས་བློ་མགོན་ཆེན་ དུ་ གྲགས་ པ།
གཞན་ཡང་མཁས་བཙུན་པའི་བྲིས་ཐང་འཇིང་ཡོན་མ་འཕགས་པའི་རྟ་ཐོག་
ལྕམ་དྲལ། ཡང་འཕགས་པའི་ཐུགས་དམ་ལྕམ་དྲལ། ཤངས་སྲེག་ཤིང་ནས་
སྤྱན་དྲངས་པའི་མགོན་པོའི་གསེར་སྐུ་སོགས་ཀྱི་མཚོན་རྟེན་བྱིན་ཅན་མང་དུ་
བཞུགས་པའི་སྤྱན་སྔར་གོང་མ་རིམ་བྱོན་གྱི་རྟེན་གཏོར། ཐུགས་དམ་གཏོར་
ཚོགས་བཅས་བཞུགས་པ་ལགས།
འདིའི་སྟེང་ན། འཇམ་མགོན་ཨ་མེས་ཞབས་ཡབ་སྲས་ ཟུང་ནས་
བཞེངས་པའི་མགོན་ཁང་བདུད་ལས་རྣམ་རྒྱལ་དཔལ་མགོན་དགའ་
བའི་ཚལ་ཞེས་པའི་དྲག་པོའི་གཞལ་མེད་ཁང་ཆེན་འདིར་རྟེན་སྟར་རིམ་པ་
གསུམ་བཞུགས་པའི་ནང་ཤྲཱི་ས་སྐྱ་པ་ཆེན་པོ་གོང་མ་རིམ་བྱོན་དང་གཞན་ཡང་
ངོར་རྫོང་ཚར་གསུམ་གྱི་སྐྱེས་ཆེན་དུ་མ་དང་འཕགས་བོད་མཁས་གྲུབ་དུ་མའི་
ཐུགས་དམ་ཙན་དན་དཀར་དམར་དང་བ་སོ་གསེར་དངུལ་སོགས་རིན་པོ་ཆེ་སྣ་
ཚོགས་ལས་གྲུབ་པའི་དཔལ་རྡོ་རྗེ་ནག་པོ་ཆེན་པོ་གུར་གྱི་མགོན་པོ་ལྕམ་དྲལ་ལྷ་
བརྒྱད་དང་། ཞིང་སྐྱོང་ཆེན་པོ་བྲམ་ཟེའི་གཟུགས་ཅན། ནོར་སྐྱོང་ཡབ་ཡུམ།



134
གནས་མཆོག་ས་སྐྱ།
དམག་ཟོར་རྒྱལ་མོ། ཕུར་སྲུང་དཀར་བདུད་ལྕམ་དྲལ་ལ་སོགས་པ་རྣམས་
དང༌། ཁྱད་པར་སིལ་བ་ཚལ་གྱི་རྡོ་ནག་ལས་གྲུབ་པའི་མགོན་པོ་རང་བྱོན་ཡོད་
པར་ཆོས་སྐྱོང་དངོས་དང་ཁྱད་མེད་བླ་མ་གོང་མ་མང་པོས་ཐུགས་དམ་མ།
ཙན་དམར་ལས་གྲུབ་པའི་གུར་དྲག རྒྱ་གར་ཀརྨ་རུ་པའི་རྡོ་གྲུབ་རྡོ་མགོན་ཇི་
བཞིན་སྐུ་དབྱིབས་ལྷ་གྲངས་རྒྱབ་ཡོལ་སོགས་ཇི་བཞིན་འཕགས་ཡུལ་པཎ་གྲུབ་
དུ་མའི་ཐུགས་དམ་མ། ཁ་ཆེ་པཎ་ཆེན་གྱིས་བོད་འདིར་སྤྱན་དྲངས་པ། དེ་
མིན་སྔགས་འཆང་ཆེན་པོའི་མགོན་པོ་སྲིན་ཞལ་མར་གྲགས་པ། འོག་སྟར་ལ་
ཁྱད་པར་འཕགས་པ་རིན་པོ་ཆེའི་ཕྱག་ནས་ཧོར་ཟློག་མགོན་པོ་ལྕམ་དྲལ་བཀའ་
གཉན་བྱིན་རླབས་ཕུལ་དུ་སོན་པ་ཆོས་སྲུང་དམ་ཅན་རྒྱ་མཚོའི་སྐུ་བརྙན་ངོ་
མཚར་ཁྱད་དུ་འཕགས་པ་བརྒྱ་ཕྲག་དུ་མ་དང་། གཞན་ཡང་གུར་ཞལ་སོགས་
ཀྱི་རྟེན་རྡོ་རང་བྱུང་དུ་བྱོན་པ་བྱིན་ཅན་ཕྱག་ནས་མ་དུ་མ་དང་། དཔལ་ཆེན་
རྡོ་རྗེ་གཞོན་ནུའི་དཀྱིལ་འཁོར་ལ་ཉེ་བར་འཁོ་བའི་ཕུར་པ་ཡོངས་རྫོགས་བྱིན་
ཆེན། ཀ་བའི་ལོགས་ལ་སྔགས་འཆང་ཆོས་ཀྱི་རྒྱལ་པོའི་པུ་ཏྲིའི་འཆམ་འབག་
ཁམས་གསུམ་ཟིལ་གནོན་པུ་ཏྲ་ཉིད་འཐིམ་པ་དེ་དང་། འཇམ་མགོན་ཨ་མེས་
པུ་ཏྲའི་འཆམ་འབག་ཡེ་ཤེས་པ་དངོས་བཞུགས་ཞལ་ངོ་མ་གཏོགས་པས་བཞེས་
མི་རུང་བ་སོགས་གུར་ཞལ་ལྷ་མོའི་ཞལ་འབག་དུ་མ། མདོར་ན་རྗེ་བཙུན་གོང་
མཡེ་ཤེས་ཀྱི་སྤྱན་ལྡན་དུ་མས་བསྐྲུན་པའི་ཆོས་སྲུང་དམ་ཅན་རྒྱ་མཚོའི་སྣང་
བརྙན་མཐུ་རྩལ་ནུས་མཐུའི་བདག་ཉིད་ཏིལ་གྱི་གང་བུ་བརྡལ་བ་ལྟ་བུ་བཞུགས་
པའི་སྤྱན་སྔར་ཐུགས་དམ་གཏོར་ཚོགས་ཕྱི་ནང་གསང་གསུམ་རྟེན་རྫས་ཆོས་
སྐྱོང་སོ་ སོའི་ ཕྱག་མཚན་ སོགས་ སྲིད་ན་དཀོན་པས་ཕྱུར་བུར་གཏམས་ ཏེ་



གདན་སའི་གནས་ཡིག
135
བཞུགས་པ་ལགས། ། རྒྱལ་བའི་བསྟན་སྲུང་མ་ལུས་དངོས་གཉིས་དང་། །
དབྱེར་མེད་འདི་ན་སྤྲིན་བཞིན་འདུ་ལགས་པས། ། ཨོ་རྒྱན་མཁའ་འགྲོའི་གླིང་
ཡང་འདི་ལས་ཅི། ། འདི་ནི་ངེས་པར་ཁྱད་འཕགས་མགོན་ཁང་ལགས། །
༈ འདིའི་སྟེང་གི་ཁྱད་འཕགས་བླ་མ་ལྷ་ཁང་། མཐོང་བ་དོན་
ལྡན་ཞིང་ཁམས་རྒྱ་མཚོའི་ཚལ་བྱིན་རླབས་འོད་འབར་ཞེས་བྱ་བ་འདིའང་
འཇམ་མགོན་ཀུན་དགའ་བསོད་ནམས་དེའི་སྲས་རྒྱལ་དབང་བསོད་ནམས་
དབང་ཕྱུག་ནས་ཡབ་རྗེ་ཆོས་ཀྱི་རྒྱལ་པོའི་དགོངས་མངའ་ལྟར་དུ་དགོངས་
རྫོགས་སུ་དམིགས་ཏེ་བཞི་ཐོག་བྱང་རྒྱུད་གསང་སྔགས་ཕོ་བྲང་ནས་ཤར་གྱི་
གསོལ་ཐབས་ཀྱི་བར་ཡོངས་རྫོགས་རྨང་ནས་བླངས་ཏེ་བཞེངས་པའི་གཙུག་
ལག་ཁང་འདིར་རྟེན་གྱི་གཙོ་བོ་ལ་གསེར་ཟངས་ལས་གྲུབ་པའི་ངག་དབང་ཀུན་
དགའ་རིན་ཆེན་གྱི་སྣང་བརྙན་དགོས་འདོད་ཀུན་འབྱུང་། དེ་ཉིད་ཀྱིས་ཕྱག་
ནས་བརྒྱ་ཚར་མ་གཙོ་བོར་བཞུགས་པའི་བྱིན་རླབས་ནུས་མཐུའི་གཏེར་ཆེན་
དང་། རྟེན་གཙོའི་གཡས་གཡོན་ན་ས་ལོ་འཇམ་པའི་རྡོ་རྗེ་དང་། དཀོན་
ལྷུན་ཨ་མེས་ཞབས་ཀྱི་སྐུ་བརྙན་གཙོ་བོའི་གཡས་གཡོན་དུ་བཞུགས་པ་ལ་ཡང་
དག་པ་རྫོགས་པའི་སངས་རྒྱས་རྡོ་རྗེ་འཆང་ནས་བཟུང་གྲགས་པ་བློ་གྲོས་བར་
གྱི་ལམ་འབྲས་བརྒྱུད་པས་བསྐོར་ཏེ་བཞུགས་པའི་སྣང་བརྙན་སྨན་འདམ་ལས་
གྲུབ་པ་མི་ཚད་ཙམ་རིང་བསྲེལ་གྱི་ཚོགས་ཀྱིས་བཀང་ཏེ་བཞུགས། གདོང་
སྟར་གཉིས་པའི་དབུས་ན་ཨ་མེས་ཞབས་ཀྱི་སྣང་བརྙན་ཉིད་ཀྱི་ཕྱག་ནས་བརྒྱ་
ཚར་སྩལ་མ། དེའི་གཡས་ན་ས་ལ་དབང་ཕྱུག་གྲགས་ཀྱིས་བཞེངས་པ་རྗེ་
བཙུན་རིན་པོ་ཆེའི་སྐུ་བརྙན་ཉིད་ཀྱི་ཕྱག་ནས་བྱིན་རླབས་འགྲན་མེད། དེའི་



136
གནས་མཆོག་ས་སྐྱ།
གཡས་ན་ཆོས་རྗེ་ས་པཎ་ཉིད་ཀྱི་ཕྱག་ནས་མ་མཁས་གྲུབ་སྐྱོབས་པ་དཔལ་
བཟང་པོས་བཞེངས་པ། རྟེན་གཙོའི་གཡོན་དུ་སྔགས་འཆང་གྲགས་བློའི་ཕྱག་
ནས་མ་དེ་ཉིད་རང་གི་སྨན་སྐུ་བྱིན་ཆེན། དེའི་གཡོན་ན་ཚར་ཆེན་རིན་པོ་ཆེ་
ཉིད་ཀྱི་ཕྱག་ནས་མ།
རྟེན་སྟར་གསུམ་པའི་རྟེན་གཙོ་ཆོས་སྲིད་ཀུན་ལ་དབང་བསྒྱུར་བ་
འཕགས་པ་བློ་གྲོས་རྒྱལ་མཚན་གྱི་རྒྱལ་བའི་ཆོས་དུང་དཀར་པོ་རྒྱང་གྲགས་
དང་། ཀུན་མཁྱེན་ཉི་མའི་གཉེན་གྱི་སྐུ་གདུང་ཆ་བརྒྱད་དུ་བགོས་པའི་མ་སྐྱེས་
དགྲའི་གདུང་སྐལ་རྒྱ་ནག་ཏུ་བྱོན་པ་ལས་གདན་དྲངས་པར་བཤད་པའི་སྐུ་
གདུང་རིན་པོ་ཆེ་བཞུགས། དེའི་གཡས་ན་རྒྱ་གར་སིལ་ཚལ་རྡོ་ནག་ལས་གྲུབ་
པའི་རྡོ་རྗེ་འཇིགས་བྱེད་ཞལ་མང་ཕྱག་མང་གི་སྐུ། རྒྱ་གར་གྲུབ་ཆེན་དུ་མའི་
ཐུགས་དམ་མཛད་པ་རྭ་ཆེན་ལོ་ཙཱས་བོད་དུ་སྤྱན་དྲངས་ནས་དུས་ཕྱིས་ཇོ་བོ་
གདན་རིན་ཆེན་རྒྱལ་མཚན་གྱི་ཐུགས་དམ་རྟེན་ཡུན་རིང་མཛད། དེ་ནས་
ཁའུ་བྲག་རྫོང་འཕགས་པ་ཕུག་ཏུ་འདི་དང༌། ཆོས་རྒྱལ་འཕགས་པའི་འདྲ་སྐུ་
ཧོར་ཕེབས་དུས་དངུལ་སྐུ་འདི་དག་འདི་ཨ་མེས་ཞབས་སྲས་གང་རུང་གིས་
འདིར་སྤྱན་དྲངས་ཏེ་བཞུགས་པ་ལགས། གདུང་སྐལ་གྱི་གཡོན་ན་སངས་རྒྱས་
ཀྱི་འཕེལ་གདུང་མང་པོ་དང་། དེའི་གཡོན་ཆོས་རྗེ་ས་པཎ་གྱི་སྐུ་བྱིན་ཅན།
དེའི་གཡོན་མུས་ཆེན་གྱི་དབུ་ལོ་བུབ་བཞུགས་པ་ཧོར་བཟོའི་ཤེལ་གྱི་མཆོད་རྟེན།
གདོང་སྟར་བཞི་པའི་རྟེན་གཙོ་ཐུབ་པ་འོད་ཟེར་འགྱེད་དུ་གྲགས་པ། སྐུ་རྒྱུ་ལྷ་
ཀླུ་མི་གསུམ་གྱི་རིན་ཆེན་སྣ་བཅོ་ལྔ་ལས་གྲུབ་པ། སྦྱིན་བདག་ལྷ་དབང་བརྒྱ་
བྱིན་བཟོ་བོ་བི་ཤྭ་ཀརྨས་བཞེངས་རབ་གནས་ལྷ་ལྡན་གྱི་ཇོ་བོ་དང་མཉམ་དུ་



137
གདན་སའི་གནས་ཡིག
སངས་རྒྱས་དངོས་ཀྱིས་མཛད་པའི་ཐུབ་པའི་བཞེངས་སྐུར། རྒྱ་གར་ཤར་
ཕྱོགས་བྷངྒ་ལར་སེམས་ཅན་གྱི་དོན་མཛད་ཅིང་བཞུགས་པ་ལ་གཙུག་ལག་ཁང་
ལ་མེ་ཤོར་བའི་དུས་སུ་གསུང་བྱོན་པ། ཇོ་བོ་རྗེས་བོད་དུ་སྤྱན་དྲངས། སྤྱན་
སྔའི་གདུང་རབས་རྣམས་ལ་བཀའ་བབས་པ་བཞིན་བཞུགས་སྤྱན་སྔ་ ཀུན་
དགའ་དོན་གྲུབ་ཀྱིས་འཇམ་མགོན་ཨ་མེས་ཞབས་ལ་སྐུ་མྱ་ངན་ལས་འདའ་
སྐབས་ཕུལ་བས་དཔལ་ས་སྐྱའི་ནང་རྟེན་གྲས་སུ་བཞུགས་པ་ལགས། ་འདིའི་
གཡས་སུ་རྒྱལ་ཡུམ་བདག་མེད་མ་དངུལ་ལས་གྲུབ་པ་ཤཱ་རིའི་བུའི་ཕྱག་ནས་མ།
བཞི་ཐོག་མཁས་བཙུན་ པས་ཐུགས་དམ་མ། དེའི་གཡོན་ན་མུས་སྲེད་ པ་
སོགས་རང་རང་གི་ཕྱག་ནས་མ་བཅུ་ཙམ་བཞུགས། རྟེན་གཙོའི་གཡོན་དུ་
སློབ་དཔོན་རིན་པོ་ཆེའི་གཏེར་སྐུ་ཉེར་ལྔའི་གྲས། དེའི་གཡོན་དུ་ཆོས་རྗེ་པས་
ཕྱག་བཟོ་ཁ་ཆེ་པཎ་ཆེན་གྱི་སྐུ། བུ་སྟོན་གྱི་སྐུ་ཉིད་ཀྱི་ཕྱག་ནས་མ་སོགས་
གཡོན་ཕྱོགས་ལ་བརྒྱ་ཕྲག་ཙམ་བཞུགས། རྟེན་སྟར་ལྔ་པའི་གཙོ་བོ་བསོད་
ནམས་དབང་ ཕྱུག་ པས་གསར་བཞེངས་ཕྱག་ནས་མ་འཇམ་དབྱངས་ སེང་
གཞོན་མ་གཡས་གཡོན་ལ་བྱང་སེམས་ཉེ་སྲས་བརྒྱད། གཞན་ཡང་ལམ་འབྲས་
ཚོགས་སློབ་བརྒྱུད་པ། ས་ལོས་བཞེངས་པའི་ལམ་ཟབ་བླ་རྒྱུད་སོགས་བླ་མ་
གོང་མའི་སྣང་བརྙན་ཕྱག་ནས་མ་བརྒྱ་ཕྲག་གཅིག་དང་། བཅུ་ཕྲག་གསུམ་
ཙམ་བཞུགས། དེ་མིན་འཕགས་པ་རིན་པོ་ཆེའི་ཕྱག་ནས་ཐུབ་དབང་དངུལ་
སྐུ། གཞན་ཡང་འདི་ན་ཞང་མཁན་པོ་གསུམ་ཐོག་པས་བཞེངས་པ་བླ་མ་ས་སྐྱ་
པའི་བྲིས་སྐུ་མི་ཚད་མ་དེ་ཉིད་ཀྱི་ཕྱག་ནས་མ་མང་དུ་བསྩལ་བ་བཅས་བཞུགས་
པ་སོགས་བསམ་གྱིས་མི་ཁྱབ་པའི་དྲུང་ན་གཟི་ཕོར་ཆེ་ཆུང་། སྤྱང་ཁུའི་རྭ།



138
གནས་མཆོག་ས་སྐྱ།
དཀར་ཆས་ཁྱད་ཚར། དཀར་དྲིལ་འབའ་ཞིག་གི་ཚོགས་མང་བ་སོགས་མདོར་
ན་ས་རྒྱན་གནམ་རྒྱན་ཁྱད་དུ་འཕགས་པ་ལགས་སོ། །
འདིར་འཇམ་མགོན་ཀུན་དགའ་བསོད་ནམས་ནས། བཞི་ཐོག་ཕོ་
བྲང་ལྷོ་བརྒྱུད་ཚོམ་དམར་ སྟེང་འོག་ སོགས་ རྨང་ནས་ ཉམས་ གསོ་ གསར་
བཞེངས་མཛད་དེ་སྔོན་བྱོན་གོང་མའི་གདན་ས་འདིའི་ཡང་རྩེར་ངོ་མཚར་ཅན་
གྱི་གཙུག་ལག་ཁང་རྒྱ་གར་ལྷ་ཁང་ངམ་ལི་མ་ལྷ་ཁང་རྡོ་རྗེ་གདན་དུ་
གྲགས་པ་འདིར་ལྡེབས་བྲིས་ཐུབ་པའི་དབང་པོ་ལ་རྒྱན་དྲུག་མཆོག་གཉིས་ཀྱི་
བསྐོར་བ་དང་། སངས་རྒྱས་རྡོ་འཆང་ལ་ལམ་འབྲས་བརྒྱུད་པས་སྐོར་བ་ཨ་
མེས་ཞབས་ཀྱི་རིགས་བདག་རྣམས་དང་ཚེ་སྦྱིན་སོགས་ལྡེབས་བྲིས་ངོ་མཚར་
ཅན་རྣམས་བཞུགས། འབུར་སྐུ་བཞུགས་པའི་རྟེན་གྱི་བཙོ་བོ་ལ་རྒྱ་གར་ཀརྨ་
རུ་པའི་རྡོ་ལས་གྲུབ་པའི་ཐུབ་དབང་། འདིའི་སྐུ་པང་ན་ཀླུ་ཡི་འཇིམ་པ་ལས་
གྲུབ་པའི་ཐུབ་དབང་ཆུང་ངུ་། རྟེན་གཙོའི་གཡས་ན་ལྷ་མོ་ནོར་རྒྱུན་མ་རྒྱ་གར་
དབུས་ལི་ལས་གྲུབ་པ་ཙན་དན་དཀར་པོའི་བྲག་གཟུགས་སྟེང་ན་བཞུགས།
འདིའི་གཡས་ན་ལི་སེར་ལས་གྲུབ་པའི་སྤྱན་རས་གཟིགས་བཞེངས་སྐུ་དང་ཐུབ་
དབང་ཕག་མོའི་སྐུ་སོགས་དང་། རྟེན་སྟར་གཉིས་པའི་གཙོ་བོ་ལ་འཇམ་
མགོན་ས་པཎ་གྱི་གཙུག་ཕུད་མཆོད་པར་ཕུལ་བའི་རྟེན་དུ་མཛད་པ་མཉམ་མེད་
རྣམ་འདྲེན་བཞི་པའི་སྣང་བརྙན་རྡོ་རྗེ་གདན་ཆུང་མར་གྲགས་པ། དེའི་
གཡས་ན་རྒྱ་གར་དབུས་ལྷ་ཟངས་ཐང་གསུམ་དང་། གཙོ་བོའི་གཡོན་དུ་ཐུབ་
པ་སྟོད་ལི་སེར་པོ་ལས་གྲུབ་པ། དེའི་གཡོན་སྟོད་ཧོར་ལི་སེར་ཐུབ་པ་ཆུ་གཉེར་
མ་སོགས་དང་། རྟེན་སྟར་གསུམ་པའི་གཙོ་བོར་ཐུབ་དབང་རྟ་ཟུར་མ་གྲགས་



139
གདན་སའི་གནས་ཡིག
པ། དེའི་གཡས་གཡོན་ན་སྟོད་ཧོར་ལི་སེར་དང་ལི་དཀར་གྱི་སྟོན་པ་དང་ཐུག
པ་གྲོང་ཞུད་མ་ཐུབ་པ་བདུད་འདུལ་མ་སོགས་དང༌། རྟེན་སྟར་བཞི་པ་ལ་ཐུབ་
པ་ཟངས་མདངས་མ་སོགས་དང་། རྟེན་སྟར་ལྔ་པར་འོད་དཔག་མེད་སོགས།
རྟེན་སྟར་དྲུག་པའི་གཙོ་བོར་ཐུབ་པའི་དབང་པོའི་རོལ་རྩེད་དབུས་གཡས་སུ་
རྒྱལ་ཚབ་བྱམས་པ་ཁ་ཆེ་མ། གཡོན་དུ་ཀླུ་འཇིམ་ལས་གྲུབ་པའི་སངས་རྒྱས་
མཛད་བརྒྱ་མ་དང་མཛད་བཅུ་སོགས་དུ་མ་དང་། རྟེན་སྟར་བདུན་པར་འོད་
དཔག་མེད་སོགས། རྟེན་སྟར་བརྒྱུད་པའི་གཙོ་བོ་མི་བསྐྱོད་པ་གཡས་སུ་སྤྱན་
རས་གཟིགས་རྒྱ་ནག་སྟོང་ཁུན་མར་གྲགས་པ་སོགས་དང་། གཡོན་དུ་ལི་སེར་
ཛམྦྷ་ལ་སོགས་མདོར་ན་གཙུག་ལག་ཁང་འདིར་སངས་རྒྱས་བྱང་སེམས་ཆོས་
སྐྱོང་ནོར་ལྷ་སོགས་རྟེན་ཁྱད་ཚར་བཞི་བརྒྱ་དོན་གཉིས་ཁ་ཡར་བཞུགས་པའི་
དྲུང་ན་ས་རྒྱན་བླ་ཆེན་འཕགས་པའི་དབང་རྫས་ཛྷེ་ཀྴིམ་ལས་གྲུབ་པའི་བདུན་
ཚར་དང་། གཞན་ཡང་གཡང་ཀྲིའི་བྱ་མ་བུམ། བྱུ་རུའི་སྡོང་པོ། རྒྱ་ཏིང་
ཧོར་ཏིང་སོགས་དང་། ཉ་ལྕིབ་ཀྱི་སྐྱོགས། དཀར་ཡོལ་སོགས་མདོར་ན་
མཆོད་རྫས་ཁྱད་པར་དུ་འཕགས་པ་བསམ་བརྗོད་ལས་འདས་པ། གནམ་རྒྱན་
རྒྱ་གོས་སོག་གོས་ཁྱད་ཚར། ཕན་སོགས་བསམ་གྱིས་མི་ཁྱབ་པ་དང་བཅས་ཏེ་
བཞུགས།
རྒྱ་ནག་ལྷ་ཁང་རི་བོ་རྩེ་ལྔར་གྲགས་པའི་ལྡེབས་བྲིས་ལ་ཐུབ་དབང་
གནས་བརྟན་བཅུ་དྲུག སྔོན་གྱི་ཆོས་རྒྱལ་རྣམས་དང་། འཁོན་དཔའ་བོ་ཆེ།
འབྲོམ་སྟོན་པ། བདེ་མཆོག་བརྒྱུད་པ་སོགས་བཞུགས། འབུར་སྐུའི་རྟེན་
གཙོར་ལི་དམར་ལས་གྲུབ་པའི་འཇམ་དབྱངས་རྩོད་རྒྱལ་མ་འདི་ཉིད་ད་ལྟ་ལྷ་



140
གནས་མཆོག་ས་སྐྱ།
ཐིལ་དུ་བཞུགས། དེའི་གཡས་རྒྱ་ནག་རྒྱལ་པོའི་ཐུགས་དམ་ཐུབ་པ། འདིའི་
གཡས་ན་རྒྱལ་པོའི་སྐུ་རིམ་འཇམ་དབྱངས་སོགས། རྟེན་གཙོའི་གཡོན་ན་སྤྱན་
རས་གཟིགས་པད་མ་ར་ག་ལས་གྲུབ་པ་འཕགས་པའི་ཐུགས་དམ་མ་སོགས་དང་
གཞན་ཡང་རྗེ་བཙུན་གོང་མའི་ཐུགས་དམ་རིན་པོ་ཆེ་སྣ་ཚོགས་ལས་གྲུབ་པའི་
ཐུབ་དབང་། འཇམ་དབྱངས་སེང་བཞོན་མ། སྒྲོལ་མ་སོགས་སངས་རྒྱས་
བྱང་སེམས་ཀྱི་སྣང་བརྙན་དང་བདེ་བར་གཤེགས་པའི་མཆོད་རྟེན་བརྒྱད།
འདི་རྣམས་ཀྱི་བར་ན་ཁྲོ་བཅུའི་ཕུར་བུ། གདན་བཅས་ཁྱད་མཚར་ཅན་
སོགས་རྟེན་སྟར་དྲུག་ལ་ཨ་མེས་ཞབས་སོགས་ཀྱི་སྒྲིག་གནང་མཛད་པར་ཁྱོན་
བརྒྱ་དང་དབང་པོའི་གྲངས་ལྡན་དུ་བཞུགས། གཞན་ཡང་སློབ་དཔོན་པདྨས་
བསམ་ཡས་ས་འདུལ་མཛད་སྐབས་ཀྱི་རྡོ་དྲིལ། དེ་ཉིད་ཀྱིས་གཏེར་ནས་སྤྱན་
དྲངས་པའི་རྫ་དུང་བྱིན་ཅན། ས་རྒྱན་མཆོད་ཆ་སོགས་རྒྱུ་ཁྱད་ཕུན་སུམ་
ཚོགས་པ་ལས་གྲུབ་པ་གྲངས་མང་བ་བཅས་བཞུགས་པ་ལགས།
༈ གཟིམ་ཆུང་མཁའ་སྤྱོད་ལྷ་ཁང་ནང་། རྗེ་བཙུན་ཀུན་དགའ་
བསྟན་པའི་ཉི་མ་མཆོག་དང་། རྒྱལ་ཡུམ་བསྟན་འཛིན་བསོད་ནམས་བཟང་
མོ་བཅས་ནས་སྐལ་ལྡན་འགྲོ་བའི་ཞིང་མཆོག་དཔལ་ལྡན་ས་སྐྱའི་མཛེས་རྒྱན་དུ་
བསྐྲུན་པ་རྒྱལ་ཡུམ་རྡོ་རྗེ་རྣལ་འབྱོར་མའི་སྐུ་ཡི་སྣང་བརྙན་གསེར་དངུལ་ཟངས་
ཆ་སོགས་ཀྱི་རྒྱུ་ལ་བརྒྱུད་སྡེ་ནས་གསུངས་པའི་བྱིན་རླབས་སྔོན་འགྲོས་དཔལ་
ལྡན་ནཱ་རོ་པའི་ལུགས་བཞིན་བཞེངས་པ་དབུ་ཞབས་བར་གསུམ་གྱི་གཟུངས་ལ་
རྒྱལ་བའི་རིང་བསྲེལ་འཕེལ་གདུང་སོགས་བྱིན་ནུས་ཕུན་སུམ་ཚོགས་པར་
བཞུགས་པའི་དབུ་གཙུག་སྟེང་རིགས་བདག་དཔའ་བོའི་རྡོ་རྗེ་ཆོས་དང་བཅས་



141
-
，
-
-
-
，
གདན་སའི་གནས་ཡིག
པ་ལ། ཀུན་བློས་རབ་གནས་སྨིན་རྒྱས་སུ་བསྩལ་བའི་བྱིན་ཅན་འདི་བཞུགས།
གཞན་ཡང་གསེར་སྐུ་བརྒྱ་ཕྲག་བརྒལ་ཙམ་བཅས་བཞུགས་པའི་དྲུང་ན་མཆོད་
རྫས་དུ་མ་བཅས།
ཁྱད་ལྷོ་མགོན་ཁང་བདུད་ལས་རྣམ་རྒྱལ་ དུ་ གྲགས་ པ་ འདིར་
སྔགས་འཆང་ཀུན་དགའ་བཀྲ་ཤིས་ཀྱིས་བཞེངས་པའི་གུར་མགོན་ལྕམ་དྲལ་
དང་། གཉན་མགོན་བྲམ་ཟེ་གཟུགས་ཅན་ཏེ་འཆམ་མགོན་ཡེ་ཤེས་པ་དངོས་
སུ་བཞུགས་པའི་སྣང་བརྙན་གསུམ་དང་། རྟེན་ཁྲིའི་རྟེན་གཙོར་ལི་དམར་
ལས་གྲུབ་པའི་གྲུབ་ཆེན་བིར་བ་པའི་སྣང་བརྙན་བྱིན་ཅན། འདིའི་གཡས་ན་
འཇམ་མགོན་ཨ་མེས་ཐུགས་དམ་མ་རྒྱུ་བ་སོ་ལས་གྲུབ་པའི་ནོར་སྐྱོང་ཡབ་ཡུམ་
ཁྱད་མཚར། རྟེན་གཙོའི་གཡོན་ན་བེར་ནག་ཟངས་གྲི་ཅན་གྱི་སྐུ་བསེ་རུ་
དཀར་པོ་ལས་གྲུབ་པ། དེ་འོག་རྡོ་ནག་ལས་གྲུབ་ པའི་བདེ་མཆོག་གི་ སྐུ།
དེའི་གཡས་ན་བྲམ་ཟེ་མཆོག་སྲེད་ཀྱི་ཐུགས་དམ་མ་རྡོ་ནག་ལས་གྲུབ་པའི་
མགོན་པོའི་སྣང་བརྙན། དཔལ་མགོན་ཕགས་པ་ཀླུ་སྒྲུབ་ཞབས་ཀྱི་ཐུགས་དམ་
ཛྷེ་ཀྴིམ་ལས་གྲུབ་པའི་མགོན་པོ་བྱིན་ཆེན། གཞན་ཡང་ཙན་དན་དཀར་
དམར་དང་ གསེར་ཟངས་ལས་གྲུབ་ པའི་ གུར་ མགོན་ལྕམ་ བྲལ་ ཞལ་བྲམ་
གཟུགས་དཀར་བདུད་སོགས་གོང་མའི་ཐུགས་དམ་མ་མང་པོ། ལྷ་མོའི་རྟེན་
རྡོ། ཞལ་གྱི་རྟེན་རྡོ་ཁྱད་པར་ཅན་སོགས་རྟེན་སྟར་ལྔ་ལ་ངོ་མཚར་བྱིན་ཅན་
བསམ་གྱིས་མི་ཁྱབ་པ་འབའ་ཞིག་བཞུགས། གཞན་ཡང་ཀ་བར་བསོད་ནམས་
དབང་པོ་དང་། སྔགས་འཆང་གྲགས་བློ་གཉིས་ཀྱི་པུ་ ཏྲའི་ཞལ་འབག་ རེ་
སོགས་ཞལ་འབག་ཕྱག་ནས་མ་དུ་མ། བྲིས་ཐང་བྱིན་ཅན་དུ་མ་དང་བཅས་



142
གནས་མཆོག་ས་སྐྱ།
པའི་སྤྱན་སྔར་བླ་མ་གོང་མའི་ཕྱག་ཆ་མང་པོ་གཙོ་བོར་གྱུར་པའི་ཕྱི་ནང་གསང་
གསུམ་གྱི་ཕྱག་མཚན་སོགས་རྟེན་དུ་མ་བཞུགས། མགོན་ཁང་སྟེང་གསེར་
ཟངས་ཀྱི་གན་ཇི་ར་རྒྱལ་མཚན་རྔ་གདུགས་ཀྱི་ཚོགས་བརྗིད་ཉམས་དང་ལྡན་པ་
བཞུགས་པ་ལགས། ཕོ་བྲང་ཁྱད་པར་ཅན་འདིར་རྒྱལ་དབང་བསོད་ནམས་
དབང་ཕྱུག་པས་གནས་བཅུ་ལྷ་ཁང་གསར་བཞེངས་མཛད། ཀུན་དགའ་ར་
བར་བན་ཚང་སྟེང་བསྙེན་སོང་བཞི་གྲ་བཞི་བཅུ་བསྐོར་ཁྱོན་སྡོམས་ཀྱེ་རྡོར་སྒྲུབ་
མཆོད་སོགས་ལ་དྲུག་ཅུ་ཁ་ཐལ་འདུས་པ་ལགས། འདི་ཡན་གྱིས་བཞི་ཐོག་བླ་
བྲང་གི་སྐོར་བཤད་ཟིན་ཏོ། །
༈ རིན་ཆེན་སྒང་བླ་བྲང་ནི། གནས་དེར་སྔོན་བདག་ཉིད་ཆེན་
པོ་ས་པཎ་གྱི་ཐུགས་དབྱེན་མཛད་པའི་བླ་ཡེ་ཡོད་ཅིང་ས་ཕྱོགས་འདི་ནས་རིན་
པོ་ཆེའི་རིགས་ཤེལ་ཟུར་དྲུག་མང་དུ་འབྱུང་ཞིང་། དེང་སང་གི་བར་དུ་འབྱུང་
བས་ན་ས་ཕྱོགས་འདི་ལ་རིན་ཆེན་སྒང་དུ་གྲགས། དེ་ནས་གནམ་འབྱུང་ཞེས་
པ་ས་ཕོ་འབྲུག་ལོར་དཔོན་ཆེན་ཤཱཀྱ་བཟང་པོས་དགོན་པ་བཏབ་ཏེ་སྔར་གྱི་
མིང་གི་གོང་དུ་བླ་བྲང་བསྣན་པས་བླ་བྲང་ཆེ་བཞིའི་ནང་ནས་རིན་ཆེན་སྒང་བླ་
བྲང་དུ་གྲགས། གཙུག་ལག་ཁང་གི་རྟེན་གཙོར། མཐུ་སྟོབས་མངའ་བདག་
རྒྱ་གར་ཤེས་རབ་རྒྱལ་མཚན་དང༌། འཇམ་དབྱངས་བློ་གྲོས་རྒྱལ་མཚན་སྐུ་
མཆེད་ཀྱི་ནང་རྟེན་རྡོ་རྗེ་འཆང་ཆེན་པོའི་སྣང་བརྙན་བྱིན་རླབས་ཕུལ་དུ་སོན་
པ། དེའི་གཡས་ན་འཇམ་དབྱངས་དོན་ཡོད་རྒྱལ་མཚན་གྱི་ནང་རྟེན་ཟུར་
ཕུད་ལྔ་པའི་སྣང་བརྙན་ཁྲི་རྒྱབ་བཅས། དེའི་ཁྲིད་ན་དེའི་ཕྱི་རྟེན་རྣམ་རྒྱལ་
མཆོད་རྟེན་གསེར་ཟངས་ལས་གྲུབ་པའི་ཁྲི་རྒྱབ་ཅན། དཔལ་ལྡན་བླ་མ་དམ་



143
གདན་སའི་གནས་ཡིག
པ་བསོད་ནམས་རྒྱལ་མཚན་གྱི་ནང་རྟེན་ཐུབ་པའི་དབང་པོའི་སྐུ་མཐོང་བ་དོན་
ལྡན་དུ་གྲགས་པ་འདི་ལ་བླ་མ་དམ་པའི་དབུ་ཐོད་ལ་ཀྱེ་རྡོར་རྩ་སྔགས་འཁྲུངས་
པ་ཐུགས་ཀར་བཞུགས་ཤིང་བྱིན་རླབས་ཕུལ་དུ་སོན་པ་དང༌། གུ་ཤྲི་ཀུན་
དགའ་ཉི་མའི་གསེར་བུམ་ཆེན་མོ་གདུགས་འདེགས་ནས་བཟུང་གསེར་ཟངས་
ལས་གྲུབ་པ། རྟེན་གཙོའི་གཡོན་ན་དེའི་ནང་རྟེན་ཐུབ་པའི་གསེར་སྐུ་ཆེན་མོ།
དེའི་གཡོན་ན་སའི་ལན་ངག་དབང་ཀུན་དགའ་ལེགས་པའི་ནང་རྟེན་གསེར་སྐུ་
ཆེན་མོ། གཞན་ཡང་བླ་མ་བདག་ཉིད་ཆེན་པོའི་གདུང་ཐལ་ལས་གྲུབ་པའི་
བྱང་ཆུབ་མཆོད་རྟེན། དེའི་གཡོན་ན་བླཆེན་བསོད་ནམས་བློ་གྲོས་ཀྱི་ནང་
རྟེན་ཐུབ་པའི་སྐུ་བརྙན་གསེར་སྐུ་ཁྱད་དུ་འཕགས་པ་བཞུགས། དེ་དག་གི་
གཟུངས་ལ་རིང་བསྲེལ་གྱི་གོང་བུ་བཞུགས་པ་ཤ་སྟག་གོ ། གཞན་ཡང་རྒྱལ་
ཡུམ་དམ་པ་བསྟན་འཛིན་བསོད་ནམས་བཟང་མོས་བཞེངས་པའི་བཅུ་གཅིག་
ཞལ་རབ་གནས་དུས་ངོ་མཚར་ཕུན་སུམ་ཚོགས་པའི་རྟགས་མཚན་མཆོག་
དམན་ཀུན་ལ་སྣང་བ་འདིས་མཚོན་སྐུ་རྟེན་མང་པོ་དང་། །
གསུང་རྟེན་གྱི་ཚོགས་ཀྱང་དཔག་ཏུ་མེད་པ་བཞུགས། གསེར་འབྲུག་
ཁ་སྤྲོད་སོགས་སྤྱན་གཟིགས་འབྲེལ་ཆགས་མང་བ་དང་བཅས་པའི་སྟེང་གསེར་
འབྲུ་རྒྱལ་མཚན་ཟུར་བད་ལ་ཆོས་ཀྱི་སྡོམ་བཞི་སྟོན་པས་དྲིལ་བུ་བ་དན་དང་
བཅས་པ།
༈ དེའི་བྱང་ཤར་གཟིམ་ཁང་འབྲུག་རྒྱུན་མའི་རྟེན་གྱི་གཙོ་བོ་ལ་
འཕགས་པ་བློ་གྲོས་རྒྱ་མཚན་གྱི་སྐུ་ཡི་སྣང་བརྙན་བྱིན་རླབས་ཤིན་དུ་ཆེ་བ་
འབུལ་ཐོག་འཕགས་པའི་ཕྱག་ནས་མ་བཞུགས། འདིའི་གཡས་བཟང་པོ་



144
གནས་མཆོག་ས་སྐྱ།
དཔལ་གྱི་སྐུ། དེའི་གཡས་ན་རྒྱ་ཚ་བསོད་ནམས་བཟང་པོའི་སྐུ། རྟེན་གཙོའི་
གཡོན་ན་ཏི་ཤྲཱི་ཀུན་དགའ་ལེགས་པའི་འབྱུང་གནས་ཀྱི་སྐུ་རྣམས་བཞུགས་པའི་
ནུབ་ན་དཔལ་རྡོ་རྗེ་ནག་པོ་ཆེན་པོ་ལྕམ་དྲལ་གྱི་སྐུ་ཆེ་བ་ཆོས་རྗེ་ཁུ་དབོན་གྱི་
ཐུགས་དམ་ཕྱག་ནས་མ་བྱིན་རླབས་ཕུལ་དུ་སོན་པའི་སྤྱན་སྔར་གཏོར་ཚོགས་
དང་བཅས་པ་བཞུགས་ཤིང་ཁྱད་པར་འགྲོ་བའི་མགོན་པོ་ཆོས་རྒྱལ་འཕགས་
པའི་སྐུ་དྲུང་དུ་རྩ་རྒྱུད་རྟག་གཉིས་རྒྱུགས་འབུལ་བྱས་པའི་ནེ་ཙོ་སྨྲ་ཤེས་དེའི་
ཕུང་པོ་བླ་མ་གོང་མའི་དམ་སྦྱར་ལ་ས་རྒྱན་གནམ་རྒྱུན་བཅས་སྙིགས་དུས་
བསྟན་པའི་ཉི་མ་ངག་དབང་ཀུན་དགའ་རིན་ཆེན་གྱིས་འདི་ཉམས་གསོ་གནང་
སྐབས་ཞབས་ཏོག་ཏུ་ཕུལ། །
འདིའི་ལྷོ་ངོས་ན་འགྲོ་མགོན་འཕགས་པའི་ཆོས་ཁྲི་ཆེན་པོའི་ངོས་ལ་
ཆོས་དུང་རིན་པོ་ཆེའི་སྣང་བརྙན་ཡོད་པའི་བཞུགས་ཁྲི་འདི་ལ་ཉམས་གསོ་
ལྡེབས་བྲིས་ཀྱང་སྔ་ཁོ་ལྟར་ས་ཆེན་ཀུན་བློས་མཛད། འདིའི་ཤར་ཕྱོགས་
གཤམན་སྔོན་འགྲོ་མགོན་ཕྱག་ནས་གྲུབ་པ་བརྙེས་པའི་རྟགས་མཚན་འཁོར་
གསུམ་ཉི་ཟེར་ལ་འགེལ་བ་སྐམ་སར་ཆུ་འདོན་པ་སོགས་མཛད་པའི་ཕྱག་མདའ་
སྣུན་ནས་དག་བྱེད་ཀྱི་རྒྱུན་བརྡོལ་བ་ལ་ ལྷན་ཅིག་བྱེད་རྐྱེན་གྱིས་མིང་གིས་
བརྟགས་ཏེ་མདའ་ཆུ་ཞེས་གྲགས་པ་ནད་རིམས་མ་ལུས་པ་སྦྱོང་བའི་བདུད་
རྩིའི་རྒྱུན་འདི་བཞུགས། །
སྔོན་གྱི་དུས་སུ་ཞལ་ངོ་བཞུགས་པའི་བླ་བྲང་ཆེ་བཞིར་གྲགས་པ་ལས་
འདིར་དུས་མཆོད་བླ་བྲང་འདིའང་ཀུན་བཟང་རྣམ་འཕྲུལ་འཕགས་ཆེན་བློ་
གྲོས་རྒྱལ་ མཚན་གྱིས་བསྐྲུན་པ་ལགས་ ཤིང་། འདིའི་གཙུག་ལག་ཁང་ན་



145
གདན་སའི་གནས་ཡིག
འཇམ་མགོན་བླ་མ་ས་སྐྱ་པཎྜི་ཏ་ཀུན་དགའ་རྒྱལ་མཚན་དཔལ་བཟང་པོ་དེ་
ཉིད་ཀྱིས་ཚད་མ་རིག་གཏེར་དང་དེའི་རང་འགྲེལ་སོགས་ཆོས་ཀྱི་སྒོ་འཕར་
གསར་དུ་འབྱེད་པའི་བཞུགས་ཁྲི་བྱིན་རླབས་ཤིན་དུ་ཆེ་བའི་སྟེང་དུ་འཇམ་
མགོན་བླ་མའི་སྐུ་ཡི་སྣང་བརྙན་མཐོང་བས་བློ་གྲོས་རྒྱས་པའི་དཔལ་དུ་བཞུགས་
པའི་སྨན་སྐུ་འདི་ཉིད་ལ་རྗེ་བཙུན་གྲགས་པའི་ཕྱག་ནས་བཞུགས་ས་པཎ་གྱི་
གསེར་སྐུ་ཁྲུ་གང་པའི་ནང་དུ། ས་པཎ་རང་གི་ཕྱག་ནས་བཞུགས་པའི་དངུལ་
སྐུ་ཁྱིད་གང་བ་ཞིག་གཟུངས་ཀྱི་གཙོ་བོར་བཞུགས་པའི་རིང་བསྲེལ་རྣམ་བཞིས་
གོང་བུར་མཛད་དོ། སྔགས་འཆང་བདུད་ཀྱི་སྟོབས་འཕྲོག་ངག་དབང་ཀུན་
དགའ་རིན་ཆེན་ཉིད་དགུང་གྲངས་རེ་དྲུག་ཏུ་ཕེབས་སྐབས་ཀྱི་སྐུ་བརྙན་དང་།
དུས་མཆོད་བླ་བྲང་པའི་བརྒྱུད་པའི་ཞལ་ངོ་རྣམས་ཀྱི་སྨན་སྐུ། གཞན་ཡང་རྗེ་
བཙུན་དཀར་པོ་རྣམ་གསུམ། དཔལ་ལྡན་བླ་མ་དམ་པ། པཎ་ཆེན་གྲགས་པ་
རྡོ་རྗེ། འཕགས་ཆེན་དཔལ་ལྡན་བཀྲ་ཤིས་བཅས་ཀྱི་སྣང་བརྙན་འདི་རྣམས་
གསར་དུ་བསྐྲུན་ཏེ་ གཟུངས་ སྤྱི་དང་། ཁྱད་ པར་ ཅན་ དུ་ མས་ བརྒྱན་ ཏེ་
བཞུགས་སུ་གསོལ་བའི་གཙུག་ལག་ཁང་འདིར། ཕྱིས་བྱོན་བླ་མ་གོང་མ་རིམ་
བྱོན་གྱིས་ཞལ་བསྐོང་ཞུས་པའི་སྐུ་བརྙན་རྣམས་བཞུགས་ཤིང་། འཇམ་དཔལ་
རྡོ་རྗེ་དབང་སྡུད་སྙིང་པོས་ཀུན་བློ་ནས་འཇམ་མགོན་ཨེ་ཝམ་བཟང་པོའི་བར་
ཞལ་བསྐོང་ཞུས་པའི་གཙུག་ལག་ཁང་འདིར་རྟེན་གྱི་གཙོ་བོ་ལ་ཐུབ་དབང་
གཉིས་པ་ས་སྐྱ་པཎ་ཌི་ཏའི་སྣང་བརྙན་བྱིན་རླབས་ཅན་ལོ་རྒྱུས་གོང་དུ་ཅུང་
ཟད་སྤྲོས་པ་དེ་བཞུགས། དེའི་གཡས་ན་འཕགས་པ་འབུལ་ཐོག་ཤེལ་གཙུག་
མར་གྲགས་པ་དེ་ཉིད་ཀྱི་ཕྱག་ནས་མ། སྐུ་ལྡེར་གྱི་གཡོན་ན་ཟངས་ཚ་བསོད་



146
གནས་མཆོག་ས་སྐྱ།
ནམས་རྒྱལ་མཚན་གྱི་སྣང་བརྙན་ས་ཆེན་ཀུན་བློས་གསར་བཞེངས་ཕྱག་ནས་མ།
རྟེན་གཙོའི་གཡོན་ན་བདག་ཉིད་ཆེན་པོ་བཟང་པོ་དཔལ་ས་ཆེན་ཀུན་བློས་
བཞེངས་པ་རྣམས་གཙོ་བོར་བཞུགས་པའི་གཡས་ན་དཀར་པོ་རྣམ་གསུམ་
སོགས་དང་། གཡོན་ན་དབང་ཀུན་དགའ་ལེགས་པ་སོགས་བཞུགས་པའི་
དབང་སྡུད་སྙིང་པོས་གསར་བཞེངས་མཛད་པའི་བདག་ཉིད་ཆེན་པོ་བཟང་པོ་
དཔལ། དབང་ཀུན་དགའ་ལེགས་པ་བཅས་བཞུགས་པའི་ཁྲིས་ན་དཔལ་ལྡན་
ཆོས་སྐྱོང་ཉིད་གྲུབ་ཆེན་གྱི་ཚུལ་དུ་བཞུགས་ཤིང་། དུས་མཆོད་བླ་བྲང་གདུང་
རབས་གྲས་སྔགས་པ་ཞྭ་ནག་ཕོད་གོས་ཅན་ཤིན་དུ་གཏུམ་དྲག་ཅན་བལྟ་བས་
མི་བཟོད་པའི་ཚུལ་ཅན་དུ་བཞུགས་པ་འདི་རྣམས་ཕྱག་ནས་མ་གང་འདུལ་སྣང་
བརྙན་བྱིན་རླབས་ཕུལ་དུ་གསོན་པ་ལགས། གཞན་ཡང་འདིར་བཞུགས་པ་
སྟོན་པ་ཐུབ་པའི་དབང་པོ་འཕགས་པའི་གནས་བརྟན་ཆེན་པོ་བཅུ་དྲུག ཧ་
ཞང་ཆོས་སྲུང་རྒྱལ་ཆེན་སྡེ་བཞི་དང་བཅས་པ་འདི་རྣམས་ཡབ་རྗེ་བསོད་ནམས་
རིན་ཆེན་གྱི་ཐུགས་བཞེད་ལྟར་ས་ཆེན་ཀུན་བློ་ཉིད་ཀྱིས་རིགས་ཀྱི་ཅོད་པཎ་
ཡབ་རྗེ་རྡོ་རྗེ་འཆང་གིས་ཆོས་དབྱིངས་ཟབ་དགོངས་ཆེད་དུ་བསྐྲུན་ཞིང་སྐུ་
གཟུངས་རྒྱལ་བའི་རིང་བསྲེལ་སོགས་བསམ་བརྗོད་ལས་འདས་པ་བཞུགས་སུ་
གསོལ། །
༈ འདིའི་འོག་མགོན་ཁང་ན་རྒྱལ་བསྟན་ཡོངས་དང་བྱེ་བྲག་དགེས་
པ་རྡོ་རྗེའི་ཆོས་འཁོར་སྐྱོང་བའི་སྲུང་མའི་དབང་པོ་དཔལ་རྡོ་རྗེ་ནག་པོ་ཆེན་
པོའི་ཐུགས་ཀྱིས་སྤྲུལ་པ་བཀའ་སྟོད་དམ་ཅན་པུ་ཏྲའི་ཐུགས་གཉིས་མེད་ཡེ་ཤེས་
ཀྱི་རྣམ་རོལ། དཔལ་ས་སྐྱའི་ཕྲིན་ལས་ཀྱི་མགོན་པོ་གནོད་སྦྱིན་ཙིའུ་དམར་པོ་



གདན་སའི་གནས་ཡིག
147 །
ཞེས་ཡོངས་སུ་གྲགས་པའི་འདྲ་འབག་བྱིན་རླབས་ཅན་ཆོས་སྐྱོང་ཆེན་པོ་དང་
གཉིས་སུ་མེད་པར་བཞུགས་པ་ཀུན་དགའ་བསོད་ནམས་ཀྱི་ཕྱག་ནས་མ། དེ་
དང་ཆ་འདྲའི་ཞལ་འབག་སྔགས་འཆང་མངྒའི་མཚན་ཅན་གྱིས་ཕྱག་བཟོ་རབ་
གནས་ཅན། གཞན་ཡང་སྔགས་འཆང་གཟུངས་པའི་ཐུགས་དམ་མར་སྙམ་
པའི་མགོན་པོ་ལྕམ་དྲལ། སྔགས་འཆང་ཆེན་པོའི་ཕྱག་ནས་མ་པུ་ཏྲ་ནག་པོའི་
ཞལ་འབག་ སོགས་དང་། ཁྱད་པར་དུའང་ཡབ་རྗེ་དབང་སྡུད་སྙིང་པོས་
བསྐྲུན་པར་མཛད་པ་སྟེང་གི་ཆ་ལ་བཞུགས་པའི་དཔལ་རྟ་མཆོག་རོལ་པ་ཡང་
གསང་གི་བླ་མ་རྒྱུད་པའི་སྐུ་བརྙན་རིང་བསྲེལ་རྣམ་བཞིས་ཕྱུར་བུར་གཏམས་
པས་བྱིན་རླབས་ཕུལ་དུ་སོན་པ། གཞན་ཡང་གནོད་སྦྱིན་ཡ་བ་སྐྱ་བདུན་དུ་
གྲགས་པའི་སྣང་བརྙན་ཆོས་སྐྱོང་ངོ་བོ་གཅིག་ལ་བཀོད་པ་ཐ་དད་དུ་སྣང་བ་
རྣམས་དཔལ་དུས་མཆོད་བླ་བྲང་ཉམས་གསོ་གསར་བཞེངས་སྐབས་བཞེངས་
པ་དང་། དེ་དག་གི་འཁོར་ཚོགས་སྡེ་བརྒྱད་དྲེགས་པའི་ཚོགས་རྣམས་ཀྱང་ ་
ཞལ་འབག་གི་ཚུལ་དུ་བཞུགས་པའི་སྤྱན་ལམ་དུ། ཐུགས་དམ་གཏོར་ཚོགས་
བསམ་གྱིས་མི་ཁྱབ་པ་དང་། ཆོས་སྐྱོང་འགོ་བའི་རྟེན་མདོས་སོགས་མ་ཚང་བ་
མེད་པ་འཇམ་མགོན་དབང་སྡུད་སྙིང་པོས་ཆོས་སྐྱོང་ཆེན་པོ་དགེས་པའི་སླད་དུ་
ཕུལ་བ་ལ་སྐྱབས་མགོན་ངག་དབང་ཀུན་དགའ་དཔལ་ལྡན་ཆོས་སྐྱོང་བཀྲ་ཤིས་
གྲགས་པའི་རྒྱལ་མཚན་དཔལ་བཟང་པོས་གཙོ་བོར་མཛད། གསུམ་ལྡན་རྡོ་རྗེ་
འཛིན་པའི་ཚོགས་ཀྱིས་འཁོར་ལོ་བདེ་མཆོག་ནག་པོ་ལུགས་ཀྱི་རྡུལ་དཀྱིལ་དང་
འབྲེལ་བའི་སྒོ་ནས་རབ་གནས་བཅས་རྒྱལ་བསྟན་སྙིང་པོ་ས་བསྟན་སྐྱོང་བའི་
མངའ་བདག་ཏུ་བཞུགས་པ་ལགས།



148
གནས་མཆོག་ས་སྐྱ།
འདི་ན་གནོད་ སྦྱིན་ཆེན་པོའི་ ཕོ་ བྲང་ རིམ་ པ་ གསུམ་ ཀྱི་རྣམ་ པར་
བཞུགས་པའི་ཕོ་བྲང་སྟེང་མ་འདི་ཉིད་ན་སློབ་དཔོན་ཆེན་པོ་པདྨ་འབྱུང་
གནས། སྔགས་འཆང་ངག་དབང་ཀུན་དགའ་རིན་ཆེན། རྟ་མགྲིན་དཔའ་
བོ་གཅིག་པའི་སྐུ་བརྙན་རྣམས་བཞུགས། ཕོ་བྲང་དབུས་མའི་བར་མ་འདི་ན་
དཔལ་ལྡན་རྟ་མགྲིན་གྱི་མགོན་པོ་གནོད་སྦྱིན་ཙིའུ་དམར་པོ་མཆེད་བདུན་
དྲེགས་པའི་ཚོགས་དང་བཅས་པའི་སྣང་བརྙན། འོག་མ་འདི་ཉིད་ན་དེ་
རྣམས་ཀྱི་ལས་མཁན་ལྷ་སྲིན་སྡེ་བརྒྱད་མ་རུངས་པ་རྣམས་ཀྱི་གཟུགས་བརྙན་
ཤིན་ཏུ་མང་བ་དང་བཅས་པའི་སྐུ་མཁར་གྱིས་ཡང་རྩེ་དང་ཟུར་བཞི་དར་ཕུང་
རྔམ་འཇིགས་ཅན་ལ་ཕྱོགས་བཞི་རྨུ་ཐག་གི་བརྒྱན་པ། བར་གྱི་ཟུར་བཞི་ལྟ་
ངན་ལོག་དགྲ་འཇོམས་པའི་དམ་ཆོས་དྲིལ་བུ་སྒྲ་དབྱངས་ལྷང་ལྷང་སྒྲོག་པ་དང་
བཅས་པའི་གནོད་སྦྱིན་ཆེན་པོའི་སྐུ་མཁར། སྐལ་མེད་མ་རུངས་ཅན་ལ་
འཇིགས་རྔམས་སྐྱེ་བ། སྐལ་ ལྡན་འགྲོ་བའི་ཚོགས་ཀྱིས་མཐོང་ན་ཡིད་ལ་
དགའ་བདེའི་བདུད་རྩི་ཅིའང་སྩོལ་བའི་ཁྱད་པར་དུ་འཕགས་པའི་རྟེན་དང་
བརྟེན་པ་བཅས་པ་མཐུ་ཆེན་དབང་སྡུད་སྙིང་པོས་བསྐྲུན་པ་ལགས།
བླ་བྲང་རྙིང་མ་དབུ་རྩེའི་ཤར་ན། བླ་བྲང་རྙིང་མ་ཤར་བཞུགས་པའི་
འདི་ལ་སྟེང་ཤོད་གཉིས་སུ་ཡོད་པའི་འོག་ཕུག་པ་བྱིན་ཅན་འདི་ནི། དཔལ་རྩེ་
བ་ཆེན་པོ་ཀུན་དགའ་སྙིང་པོ་དེ་ཉིད་དགུང་གྲངས་བཅུ་གཉིས་བཞེས་པའི་ཚེ་
རྡོརྗེ་ཕུག་པའམ་ས་ཆེན་ཕུག་ཀྱང་གྲགས་པར་སྒྲུབ་པ་མཛད་པས་འཇམ་
དཔལ་ཞལ་གཟིགས་པས་འཇམ་དབྱངས་ཕུག་པའང་གྲགས། རྡོ་རྗེ་ཕུག་པ་
ཟེར་བའི་རྒྱུ་མཚན་ནི་བརྩེ་བ་ཆེན་པོ་ཉིད་ཀྱིས་ཕུག་པ་འདི་ཅུང་ཆུང་འདུག་



149
གདན་སའི་གནས་ཡིག
གསུངས་པས་ཕྱོགས་བཞིར་ཕྱག་གིས་ཕུགས་པས་རྡོ་རྗེ་རྒྱ་གྲམ་གྱི་རྗེས་ལྟ་བུ་
བྱུང་བས་རྡོ་རྗེ་ཕུག་པར་གྲགས། འདིར་རྗེ་བཙུན་འཇམ་དབྱངས་སྒྲུབ་པས་
ཟླ་བ་དྲུག་ནས་ཞལ་མངོན་སུམ་དུ་བསྟན། ཞེན་པ་བཞི་བྲལ་གྱི་གདམས་པ་
གནང་། ཀུན་དགའ་སྙིང་པོའི་ཐུགས་ལ་ཆོས་ཀུན་གྱི་གནད་རྣམས་རྫོགས།
ཉམས་དང་རྟོགས་པ་གོང་འཕེལ་དུ་གྱུར། འཇམ་དབྱངས་ཀྱི་ཐུགས་ཀ་ནས་
རལ་གྲི་བདུན་བར་མ་ཆད་དུ་བྱུང་། རྩེ་བ་ཆེན་པོའི་ཐུགས་ཁར་ཐིམ་པས་རྟེན་
འབྲེལ་ཉིད་ཀྱི་ཐུགས་སྲས་བརྒྱུད་མ་ཆད་པ་འཇམ་དབྱངས་སྤྲུལ་པ་མདུན་བར་
མ་ཆད་པར་འབྱུང་བའི་ལུང་བསྟན་ལ། དེས་ན་འཇམ་དབྱངས་ཕུག་པའང་
གྲགས་པས་གནས་མཆོག་འདིར་བླ་མ་ས་སྐྱ་བ་ལ་རྣལ་འབྱོར་དབང་ཕྱུག་གཙོ་
འཁོར་ལྔའི་ཞལ་མངོན་སུམ་དུ་བསྟན་རྒྱུད་སྡེ་བདུན་བཅུ་རྩ་གཉིས་རྣམས་
དངོས་སུ་གསན་པས་ཕྱིས་ནས་ས་སྐྱའི་དན་ལོགས་སུ། བིར་ཝའི་ལམ་འབྲས་
སྒོ་སྐྱེལ་བྱས་ཞེས་གསུངས་པ་ལྟར་ལམ་འབྲས་ཉེ་རྒྱུད་བིར་ཝ་པ། བླ་མ་ས་སྐྱ་
པ་ཆེན་པོ་ཞེས་ཀྱང་བགྲང་ཆོག་པ་གདའ། གང་ལྟར་ཕུག་པ་བྱིན་རླབས་ཅན་
འདིར་བླ་མ་ས་སྐྱ་པའི་ཆོས་ཁྲི་དང་། ས་ཆེན་དགུང་ལོ་བཅུ་གཉིས་པའི་ཞབས་
རྗེས་ངོ་མཚར་ཅན་བཞུགས་པ། དུས་དབང་གི་ས་སྙིལ་བའི་ཁྲོད་དུ་ལུས་པ།
གངས་རིའི་ཁྲོད་ཀྱི་རྡོ་རྗེ་འཛིན་པ་ཀུན་གྱི་གཙུག་རྒྱན་རྗེ་བཙུན་གྲགས་པ་རྒྱལ་
མཚན་སླར་ཡང་བསྟན་པའི་མེ་རོ་རྨང་ནས་གསོ་བ་ལ་བསམ་བཞིན་སྐུ་འཕྲེང་
བརྙེས་པ་སྔགས་འཆང་ཀུན་དགའ་རིན་ཆེན་གྱིས་སྔོན་ནས་རྗེས་དྲན་ཚུལ་གྱི་
འདི་ན་འདི་ཡོད་བཀའ་སྩལ་བཞིན་མངོན་དུ་གྱུར་པ་ལ་ཕྱིས་ཞབས་རྟོགས་ཕུན་
སུམ་ཚོགས་པ་ཉམས་གསོ་གསར་བཞེངས་མཛད། ཆོས་ཁྲི་སྟེང་རྗེ་བཙུན་ཟུར་



150
གནས་མཆོག་ས་སྐྱ།
ཕུད་ལྔ་པའི་སྨན་སྐུ། བླ་མ་ས་སྐྱ་པ་ཆེན་པོའི་སྨན་སྐུ་སོགས་འབྲེལ་ཆགས་ཀྱི་
རྟེན་གསར་དུ་བསྐྲུན་ནས་བྱིན་རླབས་གཟི་བརྒྱུར་འཕྲོ་བ་མཛད་པ་དང་ཆབས་
ཅིག ཞབས་རྗེས་བྱིན་རླབས་སྨད་དུ་བྱུང་བ་དེ་ཉིད་ལའང་ཁྲུས་གསོལ་གྱི་ཆོ་
ག་ཕུལ། རྟེན་གྱི་སྒོ་འདེབ་གཡས་ལོགས་གྲང་གསེར་བྱིབས་བྱུགས་ཀྱི་ན་
བཟའ་བཅས་འགྲོ་བའི་བསོད་ནམས་ཀྱི་ཞིང་དུ་བཞུགས་སུ་སོལ་བ་འདི་ལགས།
ས་ཆེན་ཀུན་དགའ་བློ་གྲོས་ཀྱིས་ཆེ་ཞེ་ཨ་ཎི་རྗེ་བཙུན་ཀུན་དགའ་ཉི་མ་དང་།
དམ་པ་གང་གི་མ་ཡུམ་བསོད་ནམས་དཔལ་གྱི་དབང་མོ་ཟུང་གི་ནང་རྟེན་
དངུལ་གདུང་རིན་ཆེན་ཐོག་ཚད་མ་དང་། ཡང་ཐར་རྩེ་ནམ་མཁའ་བསམ་
འགྲུབ་ཀུན་དགའ་མཚན་དཔེའི་རྒྱལ་མཚན་གྱི་འདྲ་སྐུ་ཡིད་བཞིན་ནོར་བུ་དེ་
ཉིད་དངོས་དང་རྣམ་དབྱེར་མེད་པ་མི་བསྐྱོད་རྡོ་རྗེའི་ཕྱག་རྒྱ་ཅན་དུ་བཞུགས་
པ་འདིའང་བཞེངས་ཤིང་། ནང་གཟུངས་ཀྱི་གཙོ་བོ་ཡབ་རྗེ་བསོད་ནམས་
རིན་ཆེན་གྱི་ཐུགས་དམ་རྟེན་ཡུན་རིང་མཛད་པས་འཇིགས་བྱེད་ཀྱི་སྨན་སྐུ་ཆུང་
ངུ་རྭ་ལོས་མངོན་རྟོགས་རིན་པོ་ཆེ་སྙིང་པོ་དང་། ཚུལ་ཁྲིམས་དཔལ་རྒྱས་
དབང་མོའི་མ་ཡུམ་ཕུན་ཚོགས་ཚེ་རིང་མའི་ནང་རྟེན་འཇམ་དབྱངས་གཟི་འོད་
འབར་བ་འདྲ་ཅོག་མཛད་པའི་འཇམ་དབྱངས་ཀྱི་སྐུ་རྒྱུ་གོང་འདྲ་ལས་གྲུབ་པ་
རིང་བསྲེལ་རྣམ་བཞིའི་གོང་བུར་བཞུགས། ཡང་འཇམ་དབྱངས་དབང་སྡུད་
སྙིང་པོས་མ་ཡུམ་རྒྱལ་ཡུམ་དམ་པ་སྐལ་བཟང་བདེ་སྐྱིད་བུ་ཁྲིད་ཀྱི་སྐུ་རྟེན་
སངས་རྒྱས་སྟོང་སྐུ་བཞུགས་པའི་མི་མཇེད་ཞིང་གི་སྟོན་པ་ཤཱཀྱ་ཐུབ་པ་རྒྱུ་དང་
གཟུངས་གོང་འདྲ་ལ་དེ་ཉིད་རང་གི་གདུང་ཚྭ་མང་དུ་བཞུགས་པ། གསུང་
རྟེན་གདུང་བརྡུལ་གྱི་ཁུ་བས་བཞེངས་པའི་སངས་རྒྱས་ཀྱི་མཚན་ལྔ་སྟོང་བཞི་



གདན་སའི་གནས་ཡིག
151
བརྒྱ་རྩ་གསུམ་གྱི་གླེགས་བམ་དང་། ཐུགས་རྟེན་དངུལ་གདུང་རིན་པོ་ཆེ་
རྣམས་གསར་བཞེངས་གནང་ཏེ་གཟུངས་རྫོངས་སྲིད་ན་དཀོན་པས་བྱུར་བུར་
གཏམས་པ་རྣམས་ལ། རྗེ་བཙུན་འཁྲུལ་ཞིག་དབང་པོ་ཀུན་དགའ་བློ་གྲོས་ཀྱི་
ཕྱག་ནས་མ་བྱིན་རླབས་ཕུལ་དུ་བསོན་པ་འདི་རྣམས་བཞུགས་པའི་མདོ་ཕུགས་
ཀུན་ས་རྒྱན་གནམ་རྒྱན་མཆོད་རྫས་བཅས་བཞུགས་པ།
འདིའི་བྱ་འདབ་ཀྱི་ཕུག་པ་འདི་ལ་ཕག་མོ་ཕུག་ཏུ་གྲགས། འདིའི་ལོ་
རྒྱུས་ནི་འགྲོ་མགོན་ཕག་མོ་གྲུབ་པ་ས་སྐྱར་བྱོན་བླ་ཆེན་ཀུན་དགའ་སྙིང་པོ་
མཇལ་བས་མི་ཕྱེད་པའི་དད་པ་ཐོབ། དེ་ནས་རིམ་གྱི་གསུང་ངག་རིན་པོ་ཆེ་
ལམ་འབྲས་ཀྱི་རྗེས་སུ་བཟུང་། དེ་ནས་སྙིང་རུས་བསྐྱེད་དེ་ཕུག་པ་འདིར་
བསྒོམས། དེ་སྐབས་བླ་མ་ ས་ཆེན་གྱིས་ ཉིན་ རེ་ བཞིན་ ཉམས་ རྟོགས་ ཅི་
འཁྲུངས་བསྐོར་བ་མཛད་པས་ཉིན་གཅིག་གི་ཚེ་བླ་མས་ཕག་གྲུ་ལ། དགེ་སྦྱོར་
འཕེལ་ལམ་མཐུན་རྐྱེན་འཛོམས་སམ་ཞེས་དྲི་བ་གནང་བས་ཕག་གྲུའི་དགེ་སྦྱོར་
འཕེལ་ཞིང་མཐུན་རྐྱེན་ཕལ་ཆེར་འཛོམས་རུང་། ཆུ་ཉིད་ཅུང་ཟད་ཙམ་ལེན་
ཐག་རིང་ཞུས་པས་བླ་མས་དེ་ལ་དཀའ་ལས་ཅི་ཚ་གསུང་ཕུག་པའི་ནུབ་བྱང་
མཚམས་སུ་ལྗགས་ཆབ་བཏབ་ནས་ཆུ་འདི་ན་འདུག་གསུང་བའི་མོད་སྒྲུབ་ཆུ་ངོ་
མཚར་ཅན་ཡན་ལག་བརྒྱད་ལྡན་འདི་བྱུང་བས། ཆུ་འདི་ལ་ས་ཆེན་སྒྲུབ་
ཆུར་གྲགས། དེ་ཡང་དམ་ཚིག་ལྡན་མིན་གྱི་ཆུ་ཡོད་མེད་བཟང་ངན་སྣ་ཚོགས་
སྣང་། འདི་ནས་ཐིག་པ་ཙམ་ཞིག་འཐུང་བས་ཀྱང་ཚེ་རབས་མང་པོ་ནས་
བསགས་པའི་ སྡིག་པ་དག་ ཅིང་དབང་པོ་ཤིན་དུ་རྣོ་བར་འགྱུར་བ་ལགས།
དེས་ན་འདིའི་རྟེན་གྱི་གཙོ་བོ་ལ་བླ་མ་ས་སྐྱ་པ་ཆེན་པོའི་སྐུ་བརྙན། དེའི་



152
གནས་མཆོག་ས་སྐྱ།
གཡོན་ན་ས་ལོ་འཇམ་པའི་རྡོ་རྗེའི་སྐུ་གདན་སྟེང་ངག་གི་དབང་པོ་ཀུན་དགའ་
རིན་ཆེན་འབྲལ་མེད་རྗེས་བཟུང་གི་རྟེན་ འབྲེལ་ དུ་བཞུགས། ས་ཆེན་གྱི་
གཡས་ན་འགྲོ་མགོན་ཕག་མོ་གྲུབ་པའི་སྐུ་འདི་རྣམས་ཀྱང་རིང་བསྲེལ་གྱི་རང་
བཞིན་ཅན་སྙིགས་དུས་བསྟན་པའི་གསལ་བྱེད་སྔགས་འཆང་ངག་གི་དབང་
པོས་བཞེངས་ཤིང་། ཕུག་པའི་སྒོའི་གཡས་ན། རྗེ་བཙུན་མཆོག་གསུམ་ཕྲིན་
ལས་དབང་མོའི་ནང་རྟེན་སྨན་འཇིམ་ལས་གྲུབ་པའི་རྡོ་རྗེ་སེམས་དཔའི་སྣང་
བརྙན། གནས་འདི་གཉིས་ཀྱི་ཕུག་པ་དང་། ཕྱིའི་གཙུག་ལག་སྙིགས་དུས་
བསྟན་པའི་ཉི་མ་དེ་ཉིད་ཀྱི་ཉམས་གསོ་གསར་བཞེངས་སུ་མཛད་ཅིང་སྟེང་གན་
ཇི་རས་བརྒྱན་པ་མཛད་པ་སོགས་བླ་མ་གོང་མ་རིམ་པས་བདག་རྐྱེན་ཞབས་
ཏོག་ཕུལ་ཕྱིན་བསྒྲུབས། ཁྱད་པར་དུའང་ས་ཆེན་དབང་སྡུད་སྙིང་པོས་གསེར་
ཟངས་ཀྱི་རྒྱུན་འབུལ་བ་སོགས་མཛད་པ་ཡིན་ནོ། །
སློབ་དཔོན་རིན་པོ་ཆེ་བསོད་ནམས་རྩེ་མོ་ཞེས་པ་དེ་ཉིད་ཀྱི་སྐྱེ་རྒུའི་
བསོད་ནམས་ཀྱི་ཞིང་དུ་བསྐྲུན་པའི་བླ་བྲང་ཤར་སྟེང་གི་གཙུག་ལག་ཁང་
གཟིམ་ཁང་རྙིང་མ་འདིར་སྐལ་ལྡན་གྱི་སློབ་མ་རྗེ་བཙུན་གྲགས་པ་རྒྱལ་
མཚན་གཙོ་བོར་གྱུར་པ་ལ་གསུང་ངག་རིན་པོ་ཆེ་ལམ་འབྲས་བུ་དང་བཅས་
པའི་གདམས་པ་རྒྱ་མཚོ་ལེགས་པར་སྩལ་བས་གནས་མཆོག་འདི་ཉིད་དུ། ཐ་
སྐར་ཟླ་བའི་དུས་བཟང་ཚེས་གཅིག་ཉིན་ཆོས་མཐུན་གྱི་ཚེ་མདུན་གྱི་ནམ་མཁར་
འཇའ་འོད་གུར་ཁང་འཁྲིགས་པའི་ཁྲོད་མཆོད་ཚོགས་དབུས་ན་རྗེ་བཙུན་རིན་
པོ་ཆེ་ལ་འཇམ་དབྱངས་བཞུགས་པ་གཟིགས། ཇོ་སྲས་ལྕགས་རྡོར་ལ་བིར་བ་
པ་རྨོག་སྟོན་གཙུག་གཏོར་དབོན་པོ་སོགས་ཕལ་ཆེར་གྱི་སྤྱན་རས་གཟིགས་ཉིད་



153
གདན་སའི་གནས་ཡིག
དངོས་སུ་མཐོང་བ་སོགས་བསྟན་ཏེ། སྐལ་ ལྡན་གདུལ་བྱ་དགུ་སྨིན་པར་
མཛད་པའི་གཙུག་ལག་ཁང་འདིར་རྟེན་གྱི་གཙོ་བོ་ལ་ཤར་པ་ཀུན་དགའ་སེང་
གེའི་ནང་རྟེན། ཕྱི་རྟེན་དེ་གཉིས་ཀྱི་བར་ན་ཞང་དགའ་མཛེས་ཀྱི་ནང་རྟེན་
ཐུབ་པ། དེའི་གཡས་ན་མང་གར་བ་བཟང་ཕན་གྱི་ནང་རྟེན་ཐུབ་པ། དེའི་
གཡས་ན་བླ་མ་ཀུན་བསོད་པའི་ནང་རྟེན་ཐུབ་པ། དེའི་གཡས་ན་བླ་མ་ཀུན་
རིན་པའི་ནང་རྟེན་ཐུབ་པ། གཞན་ཡང་ནམ་མཁའ་དཔལ་བའི་ནང་རྟེན་ཚེ་
དཔག་མེད། དེའི་གཡས་ན་ཤར་པ་ཆེན་པོའི་སྐུ་ཞང་གི་ནང་རྟེན་ཚེ་དཔག་
མེད་དང་རྣམ་རྒྱལ་མཆོད་རྟེན། ཤར་པ་ཤེར་འབྱུང༌། བླ་མ་ཡེ་འབྱུང་གི་
ནང་རྟེན་ཐུབ་པ། ཆོས་རྒྱལ་མྱ་ངན་མེད་པའི་མཆོད་རྟེན་གཉིས། བླ་མ་ཀུན་
དགའ་བསོད་ནམས་སོགས་ཀྱི་སྐུ་ལྡེར་རེ་རེ། ཤར་པ་ཤེར་འབྱུང་དང་རྡོ་རྗེ་
འོད་ཟེར་གྱི་ཐུགས་དམ་ཀྱེ་རྡོར་དང་། བདེ་མཆོག་ལུ་ཧི་པའི་བློས་བསླངས་
རིན་པོ་ཆེ་ལས་གྲུབ་པ། ཤར་པ་ཀུན་སེང་ གི་ བདེ་མཆོག་ནག་པོའི་བློས་
བསླངས་རྩིག་པ་དངུལ་ལས་བྱས་པ་སོགས་དང་བསམ་གླིང་ནས་སྤྱན་དྲངས་
པའི་བྱམས་པ་མར་འཛག་སོགས་སྐུ་རྟེན་ཐུགས་རྟེན་བྱིན་ཅན་དུ་མ་བཞུགས།
གསུང་རྟེན་གླེགས་བམ་གྱི་ཚོགས་ཀྱང་ཤིན་ཏུ་མང་བར་བཞུགས་ པའི་སྟེང་།
བླ་བྲེ། ཀ་ཕན་སོགས་དང་མཆོད་རྫས་བསམ་གྱིས་མི་ཁྱབ་པ་སོགས་སྔགས་
འཆང་བསྟན་པའི་ཉི་མས་ཕུལ་ཞིང་། གཙུག་ལག་ཁང་འདི་ལ་ཞིག་བཟོས་
སྔགས་འཆང་གྲགས་པ་བློ་གྲོས། སླར་ཡང་བླ་བྲེ་སོགས་ཀུན་དགའ་བློ་གྲོས་
ཀྱིས་ཀྱང་ཕུལ་ཞིང་། དུས་ཕྱིས་ཕྱི་ནང་ཉམས་གསོ་གསར་བཞེངས་ལྟ་བུས་
ནང་རྫས། བླ་བྲེ་ཁྱད་ཅན། ཀ་རྒྱན་ཕན་སོགས་དང་། གསེར་ཟངས་ཀྱི་
--
-



154
གནས་མཆོག་ས་སྐྱ།
རྒྱལ་མཚན་སྲིད་གསུམ་ཁོངས་ལས་བརྒལ་བ་སོགས་ས་ཆེན་དབང་སྡུད་སྙིང་
པོས། འཇམ་དབྱངས་རྣམ་འཕྲུལ་བསོད་ནམས་རྩེ་མོ་ཐུགས་དགེས་པའི་
མཆོད་སྤྲིན་འབུལ་བར་མཛད་པ་ཡིན་ནོ། །
འདི་བྱ་འདབ་སྨུག་ཆུང་མགོན་ཁང་དུ་གྲགས་པ་ནི། གནས་མཆོག་
འདི་ཉིད་ན་བདེ་བར་གཤེགས་པའི་བསྟན་པ་སྐྱོང་བ་ཞལ་གྱིས་བཞེས་པས་སྲུང་
མ་བསམ་ གྱིས་ མི་ ཁྱབ་ པ་ བཞུགས་ པ་ ལས་ འདིར་ སྐབས་ སུ་ བབས་ པ་ ནི།
དཔལ་ས་སྐྱ་པ་ཆེན་པོ་སྔགས་འཆང་བླ་མ་ཐམས་ཅད་མཁྱེན་པ་ངག་དབང་
ཀུན་དགའ་བསོད་ནམས་རིན་ཆེན་བཀྲ་ཤིས་གྲགས་པའི་རྒྱལ་མཚན་དཔལ་
བཟང་ པོས་ མགོན་ ཁང་བདུད་དཔུང་ཟིལ་ གནོན་དུ་ གྲགས་ པ་ འདི་ ཉིད་
བཞེངས་གནང་སྟེ། འདིའི་ནང་རྟེན་གྱི་གཙོ་བོ་ལ་རྒྱལ་བའི་ལུང་བསྟན་
བསྔགས་པའི་སྐྱེས་ཆེན་འཕགས་མཆོག་ཀླུ་སྒྲུབ་ཞབས་ཀྱི་ལྟ་བའི་སྲུང་མ།
གཉན་ལོས་བོད་ཡུལ་བསྟན་སྲུང་དུ་སྤྱན་དྲང་། བླ་མ་གནམ་ཁའུ་པ་ནས།
རྗེ་བཙུན་ས་སྐྱ་པ་ཡབ་སྲས་བརྒྱུད་པ་བཅས་ལ། འདིའི་སྐུ་དངོས་སུ་བྲིས་
འབུར་མི་བགྱིད་པ་སོགས་དམ་ཚིག་དུ་འཛིན་པའི་སྒོ་ནས་སྦས་པའི་ཆོས་སྐྱོང་
དུ་གྲགས་པ། གཉན་མགོན་ཆེན་པོ་བྲམ་ཟེ་ལྟར་དུ་སྒྲུབ་པའི་སྐུ་བརྙན་ཁྱད་
པར་ཅན་འདི་ཉིད་སྤྲུལ་པའི་ལྷ་ཁང་ཆེན་མོའི་ཡང་རྩེར་བཞུགས་པའི་བྲམ་
གཟུགས་སྐུ་སྦྱིན་པ་རྣམ་རྒྱལ་གྱི་ཕྱག་བཟོ་མ་འདི་ལ་འདྲ་བཞག་ནས་བཞེངས་
ཤིང་། གཞན་ཡང་གསེར་ཟངས་ལས་གྲུབ་པའི་རྡོ་རྗེ་རྣལ་འབྱོར་མའི་སྣང་
བརྙན། སྨན་འཇིམ་ལས་གྲུབ་པའི་གུར་ཞལ་སོགས་རབ་གནས་ཅན་དུ་མ།
གཉན་མགོན་ཆེན་པོའི་ཉེ་འདབ་ཡུམ་ཆེན་བཞིའི་ཞལ་འབག་སོགས་བཞུགས།



གདན་སའི་གནས་ཡིག
155
དེ་མིན་དྲེགས་བྱེད་ཀྱི་འབག་སོགས་བཞུགས།
གོང་ཞུས་བླ་བྲང་རྙིང་མ་ཤར་གྱི་སྒྲུབ་ཕུག་གཉིས་དང་། སྟེང་གི་དབང་
ཁང་། གཟིམ་ཆུང་། གཟིམ་ཆུང་དབང་ཁང་། སྨུག་ཆུང་མགོན་ཁང་བཅས་
མདོར་ན་ད་ལྟའི་བཀོད་པ་འདི་བཞིན་བདག་ཅག་གི་དྲིན་ཆེན་རྩ་བའི་བླ་མ་
རིགས་དཀྱིལ་ཁྱབ་བདག་འཇམ་དབྱངས་བློ་གསལ་བཀྲ་ཤིས་གྲགས་པ་རྒྱལ་
མཚན་དཔལ་བཟང་པོའི་ཐུགས་བསྐྱེད་རྨད་དུ་བྱུང་བའི་ཕྲིན་ལས་ལས་ཉམས་
གསོ་གསར་བཞེངས་གནང་བའི་ས་ཆེན་ཕུག་ཏུ་སྐུ་རྟེན་འཇམ་དབྱངས་དང་ས་
ཆེན་གྱི་སྣང་བརྙན་དབུས་དཔལ་བརྩེ་བ་ཆེན་པའི་ཞབས་རྗེས། ཕག་མོ་ཕུག་
ཏུ་གུ་རུའི་སྣང་བརྙན་སོགས་དང་། སྟེང་གི་དབང་ཁང་ནང་རྗེ་བཙུན་སྒྲོལ་མ་
ཉེར་གཅིག་གི་སྐུ་བརྙན་སོགས་དང་དེའི་ལྷོར་སྐྱབས་རྗེ་མཆོག་གི་གཟིམ་ཆུང་།
དེའི་སྟེང་བཀའ་འགྱུར་ལྷ་ཁང་ནང་བཀའ་འགྱུར་དབུས་གསུང་རབ་པོད་སྟོང་
ཕྲག་དང་། ཁྱད་པར་དེའི་སྟེང་སྔོན་བཙུན་རིན་པོ་ཆེའི་གཟིམ་ཆུང་དུ་གྲགས་
པའི་ནང་སྐྱབས་རྗེ་མཆོག་གི་ནང་རྟེན་དངུལ་གདུང་རིན་པོ་ཆེ་ནང་གཟུངས་ལ་
ཉིད་ཀྱི་གདུང་སཙྪ་བྱིན་ཆེན་སྟོང་ཕྲག་དུ་མ་དང་། དམ་པ་གང་གི་ཐུགས་དམ་
སྐུ་གསུང་ཐུགས་རྟེན་དུ་མ་རིང་བསྲེལ་སོགས་ཤིན་ཏུ་ཕུན་སུམ་ཚོགས་པ་བཅས་
འགྲོ་ཀུན་བསོད་ནམས་ཀྱི་ཞིང་དུ་བཞུགས། །
གཞན་ཡང་སྐྱབས་རྗེ་མཆོག་གིས་གསར་བཞེངས་སྨན་འཇིམ་ལས་གྲུབ་
པའི་ལམ་འབྲས་བླ་མ་རྒྱུད་པའི་སྐུ་བརྙན། ལྡེབས་བྲིས་ལ་ཀྱེ་རྡོར་བཀའ་
བབས་རྣམ་བཞིའི་དཀྱིལ་འཁོར་དབུས་བླ་མ་ཡི་དམ་སངས་རྒྱས་བྱང་སེམས་
ཆོས་སྲུང་ནོར་ལྷ་དང་བཅས་པ། གནམ་རྒྱན་ཀ་ ཕན་མཆོད་རྫས་དུ་མས་



-
-
-
156
གནས་མཆོག་ས་སྐྱ།
བརྒྱན་ཏེ་བཞུགས་པ་འདི་ལགས། དེའི་ལྷོ་ཕྱོགས་སྨུག་ཆུང་མགོན་ཁང་ནང་
དུ་ཡང་དམར་པོ་སྐོར་གསུམ། གུར་ཞལ་ལྕམ་གསུམ་སོགས་ཀྱི་སྨན་སྐུ་རྣམས་
བཞུགས་པ་བཅས་རྟེན་དང་བརྟེན་པར་བཅས་པ་ཉམས་གསོ་སྐྱར་བཞེངས་
གནང་བ་འདི་ལགས།
ནུབ་ཆུ་མིག་རྫིང་ཁའམ་བདེ་མཆོག་ཕོ་བྲང་ཨེ་ཝམ་བྱང་ཆུབ་
འབྱུང་བའི་དགའ་ཚལ་ནི། སྔོན་སློབ་དཔོན་བསོད་ནམས་རྩེ་མོས། བླ་
བྲང་བསམ་གཏན་ཁང་བུ་འབའ་ཞིག་གིས་བསྐོར་བར་ཡོད་པར་བཤད་ཀྱང་།
སྔགས་འཆང་བདུད་ཀྱི་སྟོབས་འཕྲོག་ངག་དབང་ཀུན་དགའ་རིན་ཆེན་གྱིས་ཆུ་
མིག་རྫོང་ཁའི་བླ་བྲང་གི་ཤུལ་ཡོད་པའི་ནོར་འཛིན་གྱི་གཞི་དེར། གཙུག་ལག་
ཁང་དང་ལྕགས་རི་ཆེན་པོས་བསྐོར་བའི་ཀླུ་ལྡིང་ཡིད་དུ་འོང་བ་མེ་ཏོག་སྣ་
ཚོགས་དང་། ལྗོན་ཤིང་ར་བའི་ཚོགས་ཀྱི་འཁྱུད་པ་སོགས། འཆི་མེད་ཀྱི་སྐྱེད་
ཚལ་འདིར་ལྷུང་བར་དོགས་པའི་དགའ་ཚལ་འདི་ཉིད་དཔལ་ལྡན་ས་སྐྱའི་
མཛེས་རྒྱན་དུ་བསྐྲུན་པར་མཛད་པའི་གཙུག་ལག་ཁང་ན་རྟེན་གྱི་གཙོ་བོ་ལ།
ཡོངས་རྫོགས་བསྟན་པའི་བདག་པོ་ས་སྐྱ་པ་ཞེས་ཡོངས་སུ་གྲགས་པའི་སྐྱེས་
མཆོག་ཡབ་སྲས་གསུམ་མི་ཚད་ཙམ་དང་། ས་ལོ་ཙཱ་བ་འཇམ་དབྱངས་ཀུན་
དགའ་བསོད་ནམས་ཀྱི་སྣང་བརྙན།
དཔལ་འཁོར་ལོ་བདེ་མཆོག་གི་བླ་རྒྱུད། སྨན་འཇིམ་ལས་གྲུབ་པའི་ངོ༌
མཚར་ཅན་གྱིས་ཆུབ་པར་བཞུགས་པས་རྒྱུ་མཚན་དེའི་ཕྱིར་སྐྱེད་ཚལ་རྟེན་དང་
བརྟེན་བཅས་པ་འདི་ལ་བདེ་མཆོག་ཕོ་བྲང་ཞེས་གསོལ་བ། སླར་སྔགས་
འཆང་ངག་དབང་ཀུན་དགའ་བསོད་ནམས་ཀྱིས་ཉམས་གསོ་ཤུགས་ཆེན་དང་



གདན་སའི་གནས་ཡིག
157
འབྲེལ་དམ་པ་གང་གི་རིགས་ཀྱི་བདག་པོ་རྒྱལ་བ་མུས་པ་ཆེན་པོ་སངས་རྒྱས་
རྒྱལ་མཚན་གྱི་སྐུ་བརྙན་མི་ཚད་ཙམ་གྱི་མཚོན་བླ་རྒྱུད་ཞལ་བསྐོང་སོགས་གང་
དགོས་མཛད་དེ་ཕུལ་ཕྱིན་གྲུབ། །
བླ་མ་ལྷ་ཁང་དུ་བདེ་ཆེན་ཞིང་བཀོད་འབུར་དོད་རྣམས་དང་། ཁྱད་
པར་ཞལ་བཀོད་ཕུན་སུམ་ཚོགས་པའི་བར་དུ་བདེ་མཆོག་ལྷ་ཁང་སྔར་མེད་
གསར་བཞེངས་གནང་སྟེ། སྨན་འཇིམ་ལས་གྲུབ་པའི་བདེ་མཆོག་ཧེ་རུ་ཀ་མི་
གཟུགས་ཆེ་ཙམ་འཁོར་གྱི་ལྷ་དྲུག་ཅུ་རྩ་གཉིས་བཞུགས། །
འདིའི་འོག་མགོན་ཁང་ན་སྔགས་འཆང་ཆེན་པོ་བཞེངས་པའི་གུར་
མགོན་ཐོག་ཚད་མ། གཞན་ཡང་ནེ་ཙོ་སྦལ་སྟོན་གྱི་ཐུགས་དམ་མགོན་པོ་ལྕམ་
དྲལ་ཆུང་ངུ་བྱིན་ཅན། སྔོན་གཟིམ་ཆུང་ཤར་གསུམ་དུ་གྲགས་པའི་ཡ་གྱུར་
ཤར་གླིང་བླ་བྲང་ནས་སྤྱན་དྲངས་པའི་ལོ་སྟོན་ཆོས་ཀྱི་འོད་ཟེར་གྱི་ཐུགས་དམ་
ལྕམ་དྲལ། ས་ཆེན་ཀུན་བློས་ཕྱག་བབས་ ལྕམ་ དྲལ་ཆུང་ངུ་རྣམས་སྔར་
བཞུགས་ པ་ ལས་ རྟེན་གཙོ་ཉིད་གསར་ བཞེངས་ མགོན་ཆེན་ གྱི་ གཡས་ ན་
བཞུགས་པ་འདི་ཡིན། ཆུང་ངུ་རྣམས་གསར་བཞེངས་མགོན་ཆེན་གྱིས་མེ་
དཀྱིལ་ཁྲོད་རྣམས་སུ་འབྲེལ་ཆགས་ཀྱི་བཞུགས་པ་ཁམས་གསུམ་བླ་མ་དཔལ་
ལྡན་ཆོས་སྐྱོང་ཉིད་ཀྱིས་ཞལ་བཀོད་མཛད། ཁྱད་པར་དུ་འཇམ་དཔལ་རྡོ་རྗེ་
དབང་སྡུད་སྙིང་པོས་རྒྱལ་བའི་བསྟན་སྲུང་རྡོ་རྗེ་ནག་པོ་ཆེན་པོའི་ཟབ་མོའི་
ཆོས་འཁོར་བརྒྱུད་པའི་བླ་མ་རྡོ་རྗེ་འཆང་ནས་བཟུང་སྦྱིན་བདག་སྨན་འཇིམ་
ལས་གྲུབ་ཅིང་གཟུངས་རྫོགས་ཕུན་སུམ་ཚོགས་པ།
སྟེང་གི་ཆ་ལ་མངོན་གསུམ་ལྟ་བུར་བཞུགས་པའི་སྤྱན་སྔར་བསྟན་སྲུང་



158
གནས་མཆོག་ས་སྐྱ།
ཀུན་གྱི་གཙོ་བོ་རྡོ་རྗེ་གུར་གྱི་མགོན་པོ་ལ། དུར་ཁྲོད་ནག་པོའི་རྒྱུད་ལས་
གསུངས་པ་ལྟར་གྱི་གུར་ལྷ་བཅུ་གཉིས་མ། ཞིང་སྐྱོང་དྲག་པོ་གཟི་ལྡན་དབང་
ཕྱུག་བྲམ་ཟེའི་གཟུགས་ཅན། དཔལ་ལྡན་དམག་ཟོར་རྒྱལ་མོ། ནོར་སྐྱོང་
ཡབ་ཡུམ། དཀར་བདུད་ལྕམ་དྲལ་པུ་ཏྲ་མིང་སྲིང་གསུམ་གྱི་འཁོར་ཚོགས།
རུ་འདྲེན་སྡེ་བཞི་དང་བཅས་པ་བཞུགས།
གཙུག་ལག་ཁང་གི་ནུབ་ན་སྔོན་སྔགས་འཆང་ཆེན་པོའི་གཟིམ་ཆུང་
བདེ་བ་ཅན་དུ་གྲགས་པ་ན་ས་ཆེན་ཀུན་བློས་འགྲོ་ཀུན་བདེ་བའི་རྩ་ལག་མྱོང་
གྲོལ་རིལ་བུ་སྒྲུབ་ཁང་མཛད། གནས་འདི་འཇམ་མགོན་དཔལ་ལྡན་བཟང་
པོས་ཉམས་གསོ་གསར་བཞེངས་མཛད། འདིའི་ལྷོ་ཕྱོགས་ན་གྲགས་པ་བློ་གྲོས་
ཀྱི་གཟིམ་ཆུང་ནང་སྐུ་གསུང་ཐུགས་ཀྱི་རྟེན་བསམ་གྱིས་མི་ཁྱབ་པ་བཞུགས།
ཕོ་བྲང་འདིའི་ལྷོ་ཕྱོགས་ན་ཨོ་རྒྱན་གྱི་སློབ་དཔོན་པདྨས་གཟེར་འབུམ་མཆོད་
རྟེན། གྲགས་པ་རྒྱལ་མཚན་གྱིས་ཟན་འབུམ་མཆོད་རྟེན། ཨ་མེས་ཞབས་
ཀྱིས་གཙུག་ལག་ཁང་གཉིས་ ཉམས་གསོའི་དུས་སྤྱོད་པར་གནང་བའི་བདེ་
གཤེགས་མཆོད་རྟེན་བརྒྱུད། །
ཡོངས་འཛིན་དཔལ་ལྡན་བཟང་པོ་ཀུན་དགའ་བཀྲ་ཤིས་ཟུང་གི་མཆོད་
རྟེན་ཁང་བརྩེགས་གཙོ་བོར་སྨོས་པ་ཁང་བུ་བརྩེགས་པ་དུ་མས་བསྐོར་བ།
ནུབ་སྟོད་ན་ཆུ་མིག་རྫོང་ཁའི་རྨ་བྱའི་གདོང་ཞེས་པ་ལྟར་སློབ་དཔོན་རྩེ་མོའི་
སྒྲུབ་ཆུ། འདིའི་ལྟག་ན་འགྲོ་མགོན་ཕྱག་ནས་ཀླུ་བདུད་གནས་པའི་བྲག་ལ་
ཕྱག་རལ་བསྣུན་ནས་ཕྱེད་སྐུས་མཛད་པ་ལ་བྱ་སྐྱོབ་བླ་གབ་བཅས། དེའི་བྱང་
ཤར་གྱི་སྟོད་ན། རྗེ་བཙུན་བསོད་ནམས་རྩེ་མོ་སྐུ་ལུས་མ་དོར་བ་བྲག་མཎྜལ་



159
གདན་སའི་གནས་ཡིག
འདྲ་བའི་སྟེང་ནས་མཁའ་སྤྱོད་བདེ་བ་ཅན་དུ་གཤེགས་དུས་སྐལ་ལྡན་གདུལ་བྱ་
ཁྱི་མོ་བཅས་རྗེས་སུ་བཟུང་དུས་སློབ་དཔོན་གྱི་ཞབས་རྗེས་ཁྱི་མོའི་རྐང་རྗེས་
འཁྲུངས་པ་ལ་སྔགས་འཆང་ཀུན་དགའ་རིན་ཆེན་གྱིས་བྱ་སྐྱིབ་བླ་གབ་བཅས་
ཕུལ་བ་ལ། སླར་ཡང་རྗེ་བཙུན་ཀུན་དགའ་བསོད་ནམས་བསྟན་པའི་ཉི་མ་
བཅས་ནས་བཞུགས་ཁང་བཀོད་མཛེས་དེ་དུས་ཀྱི་སྣང་བརྙན་ལྡེབས་བྲིས་སུ་
བསྐྲུན།
དེའི་ཤར་ཕྱོགས་ན་སྔགས་འཆང་ཀུན་དགའ་རིན་ཆེན་གྱི་བཤེས་གཉེན་
རིག་པ་འཛིན་པའི་ཚོགས་ལ་ཡབ་རྗེ་རྡོ་རྗེ་ཕུར་པའི་རྒྱུད་ཀྱི་གཙོ་བོ་སྟོད་ལས་
བྱང་ཆུབ་སྒྲུབ་པ་དང་། སྨད་ལས་དྲག་པོ་སྒྲོལ་བའི་ཆོ་གའི་རྣམ་གཞག་ཕྱག་
ལེན་ཞིབ་ཏུ་སྩལ་ཞིང་ཡན་ལག་ཏུ་མཁོ་བའི་གསུངས་དབྱངས་ལ་དོགས་གཅོད་
ཟབ་དོན་ཆོས་ཀྱི་འཁོར་ལོ་བསྐོར་བའི་བཞུགས་ཁྲི་ལོགས་བྲིས་ཅན། སླར་
དབང་སྡུད་སྙིང་པོས་ཉམས་གསོ་གསར་བཞེངས་སོགས་དང་འབྲེལ་ཆགས་
ཕུར་སྲུང་དཀར་མདུད་ སོགས་ གསར་ བཞེངས་ རབ་ གནས་ ཅན་ བཞུགས།
དེའི་ཆུ་མིག་རྒྱུན་བཟང་དེང་སང་ཀུན་མཁྱེན་སྒྲུབ་ཆུར་ གྲགས་ པ་ བཅས་
བཞུགས།
གསང་སྔགས་བདེ་ཅན་གླིང་ཞེས་བྱ་བའི་རྣམ་མང་རྒྱུད་སྡེའི་དོན་ལ་
རྣམ་པར་དཔྱོད་པའི་བློ་གྲོས་དང་ལྡན་པའི་སྡོམ་བརྩོན་རིག་པ་འཛིན་པའི་དགེ་
བའི་བཤེས་གཉེན་དུ་མ་འདུ་བའི་གཏི་གནས་དམ་པ་འདི་ཉིད། སྔགས་
འཆང་ཆོས་ཀྱི་རྒྱལ་པོས་ཕྱག་བཏབ་པ་ཡིན་ཏེ། དེའང་སྔོན་གྱི་དུས་སུ་ས་
ཕྱོགས་འདི་ན། རྩེ་མོ་ཞེས་གྲགས་པ་སྡེ་པ་ལྷ་ཁང་པའི་འོག་གཏོགས་བན་



160
-
-
-
--
གནས་མཆོག་ས་སྐྱ།
གཟུགས་མཉམ་མེད་ཤཱཀྱའི་རྒྱལ་པོའི་བསྟན་པའི་ཆོམ་རྐུན་གངས་ཅན་བསྟན་
འགྲོའི་དཔལ་མགོན་རྗེ་བཙུན་ས་སྐྱ་པའི་འཁྲུལ་ཞིག་གདུང་བརྒྱུད་རྣམས་ལ་
ཞབས་འདྲེན་རིམ་པར་སྒྲུབ་པའི་ངན་ཚབ་ཅན་ཞིག་ཡོད་པ་སྔགས་འཆང་བླ་མ་
ཉིད་ཀྱི་མཐུ་སྟོབས་ནུས་པས་ཆབ་འབངས་སུ་དབང་མེད་དུ་འདུས། ཐུབ་
བསྟན་ལྷ་ཆེན་ནས་གྲྭ་འགྲེས་འོས་ པར་བྱོན་པའི་བརྒྱ་ ཕྲག་ལོངས་པ་དེར་
བཞུགས་ཀྱི་སྤང་བླངས་མཛད་དགོས་ལ། གཞི་ཚུལ་ཁྲིམས་རྣམ་པར་དག་པའི་
རྟེན་ལ། སྤྱིར་བཤད་པ་རྒྱུད་སྡེ་མཐའ་དག་ལ་མཁས་པ། ཉམས་ལེན་མན་
ངག་རྒྱ་མཚོ་ལྟ་བུ་ལ་དབང་འབྱོར་བ། ཕྱག་ལེན་ཆོ་གའི་ཆ་ལག་ཕྲ་མོ་བྲིས་
ཐིག་དབྱངས་རོལ་གདངས་གར་འཆམ་སོགས་ལ་ཆིག་རྐྱང་འཕེར་བའི་བཅའ་
ཁྲིམས་ནན་དུ་བཀའ་སྩལ་བའི་རྒྱུན་བཟང་ད་ལྟའི་བར་དུ་བཞུགས་པའི་ཆོས་གྲྭ་
ཆེན་པོའི་འདུ་ཁང་དབུས་ཀྱི་གཙུག་ལག་ཁང་འདིར་སྔགས་འཆང་ཀུན་བསོད་
རང་གི་ཕྱག་ནས་མར་དབུ་རྩེ་རྙིང་མའི་ལམ་འབྲས་བརྒྱུད་པའི་སྔགས་འཆང་
ཡབ་སྲས་ཀྱི་སྐུ་དེ་འདིར་སྤྱན་དྲངས། དཔལ་དགྱེས་པ་རྡོ་རྗེ་མན་ངག་ལུགས་
ཀྱི་ལམ་འབྲས་བླ་མ་རྒྱུད་པའི་བསྐོར་བ་རྣམས་བཞུགས་ཤིང་། གཞན་ཡང་དེ་
བཞིན་གཤེགས་པ་རིགས་ལྔ། བིར་ཝ་པ། བླ་མ་ས་སྐྱ་པའི་སྐུ་བརྙན། རྗེ་
བཙུན་གོང་མ་ལྔ། ཀུན་མཁྱེན་བསོད་ནམས་སེངྒེའི་སྨན་སྐུ་ཕྱག་ནས་མ།
རྒྱལ་དབང་བསོད་ནམས་དབང་ཕྱུག་པའི་གསར་བཞེངས་རྗེ་བཙུན་གོང་མ་ལྔ་
རྣམས་གཙོ་བོར་སྨོས་པས་སྐུ་རྟེན་ཐུགས་རྟེན་བསམ་གྱིས་མི་ཁྱབ་པའི་དྲུང་ན་
མཆོད་རྫས་ས་རྒྱན་གནམ་རྒྱན་ངོ་མཚར་ཅན་གྱི་ཚོགས་བསམ་གྱིས་མི་ཁྱབ་པ་
བཞུགས།



གདན་སའི་གནས་ཡིག
161
དེའི་བྱང་ཤར་གྱི་མགོན་ཁང་ཕུག་ན་ཆོས་རྗེ་མགོན་པོ་དབང་ཕྱུག་
པའི་ཐུགས་དམ་མགོན་པོ་ལྕམ་དྲལ་གཉིས་བཞུགས། གནས་མཆོག་འདིའི་
འདུས་སྡེའི་ཆོས་དུང་ཟུང་འབྲེལ་དེ་ས་བཟང་མ་ཏི་པཎ་ཆེན་གྱི་ཆོས་དུང་ཡིན་
ལ། གཙུག་ལག་ཁང་འདི་ལ་བསོད་ནམས་དབང་ཕྱུག་ཡབ་སྲས་ཀྱིས་ཉམས་
གསོ་དང་། ཁྱད་པར་ཀུན་དགའ་བློ་གྲོས་ཀྱིས་ཉམས་གསོ་གསར་བཞེངས་
མཛད་པ་ལགས། འདིའི་ཤར་ངོས་ན་ཀུན་མཁྱེན་བསོད་ནམས་སེངྒེའི་ཆོས་ཁྲི་
བཞུགས།
གནས་མཆོག་འདིའི་ནུབ་སྟོད་ན་བཞུགས་པའི་གདུང་རབས་ལྷ་ཁང་
དུ་གྲགས་པ་འདི་ནི་གདན་ས་ཆེན་པོ་དཔལ་ལྡན་ས་སྐྱའི་གཉེར་ཐོག་ལས་
འཛིན་བསོད་ནམས་དར་པོ་ཞེས་པས་བཞེངས་པའི་གཙུག་ལག་ཁང་འདི་ན་ལྷ་
ཁྱིམ་བཀོད་ལེགས་ཀྱི་སྒོ་ཁྱིམ་དབུས་མ་འདི་ཉིད་ན་དེ་ཉིད་ཀྱི་རིགས་བདག་རྡོ་
རྗེ་འཆང་དཔལ་ས་སྐྱ་པ་ཆེན་པོ་འཇམ་མགོན་བསོད་ནམས་དབང་ཕྱུག་པའི་
སྣང་བརྙན། འདིའི་གཡས་ན་རིམ་བཞིན་བླ་མ་ས་སྐྱ་པ་ཆེན་པོ་ཀུན་དགའ་
སྙིང་པོའི་སྣང་བརྙན་དང་། རྗེ་བཙུན་ རིན་ པོ་ཆེ་ གྲགས་ པ་ རྒྱལ་ མཚན།
འཕགས་པ་བློ་གྲོས་རྒྱལ་མཚན། སྔགས་འཆང་ཀུན་དགའ་བཀྲ་ཤིས་ཀྱི་སྣང་
བརྙན་རྣམས་བཞུགས། རྟེན་གཙོའི་གཡོན་ན་ རིམ་པ་བཞིན་སློབ་དཔོན་
བསོད་ནམས་རྩེ་མོ། ཐུབ་དབང་གཉིས་པ་ས་སྐྱ་པཎ་ཆེན། ལྔ་རིག་པཎ་ཆེན་
འཇམ་མགོན་ཀུན་དགའ་བསོད་ནམས་ཀྱི་འདྲ་སྐུ་རྣམས་བཞུགས། རྟེན་སྟར་
གཉིས་པའི་གཙོ་བོ་ལ་འཇམ་མགོན་བསོད་ནམས་དབང་ཕྱུག་ལ་གནམ་ལྷ་སྤྱི་
རིང་ནས་བཟུང་གཡའ་སྤང་སྐྱེས་ཀྱི་བར་འོད་གསལ་ལྷ་ཡི་གདུང་། འཁོན་



162
གནས་མཆོག་ས་སྐྱ།
བར་སྐྱེས་ནས་བླ་མ་དཀོན་མཆོག་རྒྱལ་པོའི་བར་བར་དུ་མ་རིག་ལས་འཁོན་
འཁོན་གྱི་གདུང་། བླ་མ་ས་སྐྱ་པ་ཆེན་པོ་ཀུན་དགའ་སྙིང་པོ་ནས་བཟུང་དེང་
སང་གི་བར་དང་མ་འོངས་འབྱོན་འགྱུར་ཐམས་ཅད་ས་སྐྱའི་གདུང་ཏེ། ཡབ་
རྗེ་བསོད་ནམས་རིན་ཆེན་ཡན་གྱི་སྐོར་བས། གདུང་རབས་ལྷ་ཁང་ཡང་
འདིའི་སྒོ་ནས་གསོལ། གཞན་ཡང་ཐུབ་པའི་དབང་པོ་ལ་བསྟན་འཛིན་སྐྱེས་
བུ་འཕགས་པའི་གནས་བརྟན་བཅུ་དྲུག་དང་ཆོས་སྲུང་རྒྱལ་ཆེན་སྡེ་བཞིས་
བསྐོར་ཏེ་བཞུགས་ཤིང༌། གཞན་ཡང་ལྡེབས་བྲིས་ངོ་མཚར་ཅན་བསམ་གྱིས་
མིཁྱབ་པ་དང་བཅས་པའི་སྟེང་བླ་བྲེ་ཕུན་སུམ་ཚོགས་པ་ས་རྒྱན་མཆོད་རྫས་
བསམ་གྱིས་མི་ཁྱབ་པ་ཁྱད་དུ་འཕགས་པ་བར་རྒྱུན་ཀ་ཕན་ཁྱད་མཚར་ཅན་གྱི་
ཡང་སྟེང་གསེར་འབྲུ་རྒྱལ་མཚན་བཅས་བཞུགས།
འདིའི་ལྷོ་ཞོལ་ན་ཞོང་ང་བ་གཞོན་ནུའི་ལྷ་ཁང་ན་དཔོན་ཆེན་
གཞོན་ནུ་དབང་ཕྱུག་དང་། དཔོན་ཆེན་འོད་ཟེར་སེང་གེའི་གདུང་འབུམ་
གཉིས་བཞུགས་པའི་དྲུང་ན་སྐུ་རྒྱུ་ཛྷེ་ཀྴིམ་ཁ་ཤས་ཀྱིས་མཚོན་ལི་དམར་ལི་
དཀར་གཙོ་བོར་གྱུར་པའི་གསེར་སྐུ་རྒྱ་ཕྲག་དང་གསུང་རབ་ཀྱང་མང་དུ་
བཞུགས་པ་ལ་ས་རྒྱན་གནམ་རྒྱན་སོགས་ཀྱི་སྤྲས་ཏེ་བཞུགས་གཙུག་ལག་ཁང་
འདི་སྔགས་འཆང་བསྟན་པའི་ཉི་མ་དང་། མང་གའི་མཚན་ཅན་གྱིས་ཉམས་
གསོ་མཛད། འདི་ཤར་ཕྱོགས་ཆུ་མིག་འདིའང་སྔགས་འཆང་མངྒའི་མཚན་
ཅན་གྱིས་གཡུ་ཐོག་ལ་ཞིག་གསོ་མཛད་སྐབས་གྲུབ་རྟགས་སུ་འདོན་པ་མཛད་པ་
ལགས་སོ། །
དེའི་ལྷོ་འདབས་སུ་སྒང་ཀ་གྲགས་པའི་གཙུག་ལག་ཁང་ན། དཔོན་



གདན་སའི་གནས་ཡིག
163
སྒང་དཀར་བ་རིན་ཆེན་དཔལ་གྱི་གསེར་འབུམ། དེའི་དྲུང་དུ་འཇམ་དབྱངས་
བསོད་ནམས་དབང་ཕྱུག་པའི་ཕྱག་བབས་གྲས་ཀྱི་གསེར་སྐུ་བརྒྱ་ཕྲག་ཁ་ཤས་
བཞུགས་པ་འདི་ལའང་སྔགས་འཆང་ཆེན་པོ་བསོད་ནམས་དབང་ཕྱུག་པས་
ཉམས་གསོ་མཛད། འདིའི་འོག་ན་སྐུ་གསུང་ཐུགས་རྟེན་མང་དུ་བཞུགས་པ་
ལས་ཆོས་རྗེ་ས་པཎ་ཧོར་ཡུལ་དུ་ཆིབས་བསྒྱུར་སྐབས་བཤད་གྲྭའི་ཚོགས་དཔོན་
འུ་ཡུག་རིགས་པའི་སེངྒེ། སྔགས་ཀྱི་ཚོགས་དཔོན་ཞང་བཙུན་མདོ་སྡེ་པ། སྤྱི་
དཔོན་དགེ་བཤེས་ཤཱཀྱ་བཟང་པོ་བསྐོས། ཞེས་འབྱུང་བས་གདན་ས་འདིའི་
ཞབས་འདེགས་བླ་ལྷག་སྒྲུབ་པའི་དཔོན་ཆེན་དེ་ཉིད་ཀྱིས་གཟིམ་ཁང་སྟེང་
གཟིམ་ཆུང་དཀར་པོ་བཞུགས་པའི་གཟིམ་ཆུང་དེར་ཕྱིས་ས་བཟང་མ་ཏི་པཎ་
ཆེན་གྱི་གཟིམ་ཆུང་། དེ་རྗེས་ས་བཟང་འཕགས་པའི་གཟིམ་ཆུང་། དེ་ནས་
རྒྱལ་བའི་ལུང་བསྟན་བསྙེས་པའི་སྐྱེས་བུ་རྡོ་རྗེ་འཆང་ཀུན་དགའ་བཟང་པོས་
གཟིམ་ཆུང་མཛད། འདི་རུ་གཙུག་གཏོར་རྣམ་རྒྱལ་གྱི་ཞལ་གཟིགས་ལུང་
བསྟན་ནོས། དེའི་བསྟོད་པར་འཆི་མེད་དཔལ་སྦྱིན་རྩོམ་པར་གནང་བའི་
གཟིམ་ཆུང་བྱིན་རླབས་ཅན་སོགས་བཞུགས་པ་ལས་དཔོན་ཆེན་གྱི་ཕྱི་རྟེན་མ་
གཏོགས་ཁང་པ་རྣམས་དབང་སྡུད་སྙིང་ པོས་དམངས་ནས་ གསར་བཅོས་
མཛད་པའི་གཟིམ་ཆུང་དཀར་པོར་ནང་རྟེན་གྱི་གཙོ་བོ་ལ་མ་ཏི་པཎ་ཆེན་གྱི་
སྣང་བརྙན་དེ་ཉིད་རང་གི་ཕྱག་ནས་མ་བྱིན་ཆེན་གཡས་ན་ས་བཟང་འཕགས་
པའི་སྣང་བརྙན་དེ་ཉིད་རང་གི་ཕྱག་ནས་མ་གསུང་བྱོན་བྱིན་ཆེན། གཡོན་
ཕྱོགས་ན་ངོར་ཆེན་ཀུན་དགའ་བཟང་པོའི་སྐུ་བརྙན་དེ་ཉིད་རང་གི་ཕྱག་ནས་
མ་བྱིན་རླབས་ཅན་ཕུལ་དུ་གསོན་པ་རྣམས་བཞུགས་པ་ལགས།



164
གནས་མཆོག་ས་སྐྱ།
འདིའི་ཤར་ཕྱོགས་ཀྱི་གཙུག་ལག་ཁང་ན་རྗེ་བཙུན་རིན་པོ་ཆེའི་ཞལ་
སློབ་ས་ལ་དབང་ཕྱུག་གྲགས་དང་ས་ལ་འོད་ཟེར་གྲགས་ཀ་ར་ཤཱཀྱ་གྲགས་
རྣམས་ཀྱི་ཕྱི་རྟེན་བཞུགས་པ་དུས་ཕྱིས་དབང་སྡུད་སྙིང་པོས་ཐུན་མོང་དུ་བདེ་
བར་གཤེགས་པའི་མཆོད་རྟེན་བརྒྱད་དུ་ཞལ་བསྒྱུར་ཏེ་སྔར་བཞུགས་པའི་ནང་
གཟུངས་ སྟེང་སླར་ཡང་ཆོས་སྐུའི་ རིང་ བསྲེལ་ སོགས་ བྱིན་རྟེན་ ཕོན་ཆེན་
བཞུགས་ཏེ་རབ་གནས་དགའ་སྟོན་སྩལ། གཞན་ཡང་བླ་མ་ས་སྐྱ་པའི་སྐུ། ས་
བླ་དབང་ཕྱུག་གྲགས་ཀྱི་སྐུ། སྒྲོལ་དཀར། སླར་ཡང་ས་ཆེན་ཀུན་བློའི་ཕྱག་
བབས་གསེར་སྐུ་ཕོན་ཆེན། ཕྱག་མཛོད་བདེ་བར་གཤེགས་པ་ཤེས་རབ་ཕུན་
ཚོགས་ཀྱི་ནང་རྟེན་གཟུངས་ཞུགས་ཁྱད་དུ་འཕགས་པས་ཆུབ་པ་ལ་ཀུན་བློའི་
ཕྱག་ནས་སྐབས་ཡེ་ཤེས་ཕེབས་པ་རྟགས་དངོས་སུ་བྱུང་བས་ངེས་ཤེས་རབ་
གསལ་དུ་གསོལ་བ། འགྲོ་མགོན་བསྟན་པ་སངས་རྒྱས་ཀྱི་ནང་རྟེན་པད་མ་
འབྱུང་གནས་ངོ་མཚར་ཅན། དམ་པ་གང་གི་ཉེ་གནས་ཞོ་ལུང་པ་བསོད་
ནམས་འོད་ཟེར་གྱི་ནང་རྟེན་ཟུར་ཕུད་ལྔ་པ་སོགས་བཞུགས།
ནུབ་ཕྱོགས་ངོར་ཆེན་ཀུན་དགའ་བཟང་པོའི་ལམ་འབྲས་ལྷ་ཁང་ན་
ཐུབ་པའི་དབང་པོའི་སྣང་བརྙན། རྒྱལ་བ་ཚེ་མཐའ་ཡས་པ་སྔགས་འཆང་
མངྒའི་མཚན་ཅན་གྱི་གསར་བཞེངས་རབ་གནས་ཅན་རྣམས་བཞུགས།
འདིའི་འོག་ཤཱཀྱ་བཟང་སྐུ་འབུམ་གཙུག་ལག་ཁང་ན་དཔོན་ཆེན་
ཤཱཀྱ་བཟང་པོའི་ཕྱི་རྟེན། དཔལ་འབྲས་སྤུངས་མཆོད་རྟེན་ངོ་མཚར་ཅན་
བདུན་སྟེགས་གསེར་སྐུ་དུ་མ་བཅས་བཞུགས།
དེའི་འོག་ན་རྡོ་ཁང་ལྷ་ཁང་ན་སྙེ་ཐང་གྲགས་པ་སེངྒེ་སོགས་ཀྱི་མཆོད་



གདན་སའི་གནས་ཡིག
165
རྟེན་རྣམས་བཞུགས། དེའི་ལྷོ་ན་ཇོ་སྲས་ཤཱཀྱ་ཡེ་ཤེས་སོགས་ཀྱི་ནང་རྟེན།
དེང་སང་འདི་རྨང་ནས་གསར་བཅོས་འཇམ་མགོན་དབང་སྡུད་སྙིང་པོས་
མཛད་སྐབས་འདིའང་ཐུན་མོང་དུ་བདེ་བར་གཤེགས་པའི་མཆོད་རྟེན་བརྒྱད་
དུ་ཞལ་བསྒྱུར། གོང་སྨོས་དེ་ཀུན་ལ་ས་རྒྱུན་གནམ་རྒྱན་ཕན་སོགས་སྔར་ལས་
ཀྱང་ཆེར་ཁྱད་པར་འཕགས་པ་མཛད་དོ། །
སྔོན་སྐྱིད་སྟོན་བླ་བྲང་གི་ཤུལ་དུ་མགོན་ཁང་ནུབ་ཏུ་གྲགས་པ་འདི་
སྔགས་འཆང་ཀུན་དགའ་རིན་ཆེན་གྱིས་གསར་བཟོ་ལྷུར་མཛད་དེ་བཞེངས།
འདི་ཉིད་ན་བསྟན་དགྲ་ཐལ་བར་རློག་ཅིང་བསྟན་འཛིན་བུ་བཞིན་སྐྱོང་བ།
བདག་ཉིད་ཆེན་པོ་བཟང་པོ་དཔལ་དེ་ཉིད་ཀྱིས་བཞེངས་པ་ཐུགས་དམ་འཆམ་
མགོན་ལྕམ་དྲལ་ཕྱག་ནས་མ་འཕྲིན་ལས་མྱུར་འགྲུབ་ཀུན་ལ་མངོན་དུ་གྱུར་པ་
འདི་དག་སྔོན་བསམ་གླིང་གི་བདག་ཉིད་དགོན་པར་བཞུགས་པ་འདིར་སྤྱན་
དྲངས་ཞེས་གཏམ་རྒྱུད་འདུག་པ་སྔགས་འཆང་ཆེན་པོའི་རྣམ་ཐར་ན་མི་གསལ་
རུང་། སྔགས་འཆང་ཀུན་རིན་ཡན་ལ་གདན་སའི་མགོན་ཁང་འདིར་བཞུགས་
གསལ་ཁུངས་མེད་པས་འདྲ་ཆགས་པ་ལགས། སྔགས་འཆང་ཆེན་པོའི་ཕྱག་
ནས་ལྕམ་དྲལ་ དཔལ་ མགོན་ལྕམ་དྲལ། སྔགས་འཆང་ཀུན་དགའ་བསོད་
ནམས་ཀྱི་འཆམ་མགོན་ལྕམ་དྲལ་རྣམས་བཞུགས་པ་འདི་རྣམས་ལོ་རེ་བཞིན་
འགུལ་བསྐྱོད་མཛད་སྟབས་གྲུ་ཉམས་ཆེ་བ་དུས་བབས་གཟིགས་ཏེ་མཐུ་ཆེན་
སྟོབས་ཀྱི་མགོན་པོ་དཔལ་ལྡན་ཆོས་སྐྱོང་གིས་གསར་བཞེངས་མཛད་དེ་མན་
ངག་བཞིན་གཟུངས་ཞུགས་སོགས་སྒྲུབ་ཏེ་སྔགས་འཆང་བསྟན་པའི་ཉི་མའི་
གསུང་རབ་བཞིན་མགོན་པོ་རང་ལ་བརྟེན་པའི་རབ་གནས་སྔགས་འཆང་བླ་མ་



166
གནས་མཆོག་ས་སྐྱ།
ཉིད་འཁོར་རྡོ་རྗེ་འཛིན་པ་བན་ཚང་པའི་ཚོགས་བཅས་ཀྱི་མེ་ཏོག་གཏོར་བས་
བྱིན་ནུས་ཕུན་སུམ་ཚོགས་པར་བཞུགས། ཀ་ལོགས་ལ་བླ་མ་དམ་པའི་ཐུགས་
དམ་ལྕམ་དྲལ་ཞལ་འབག གཞན་ཡང་དབང་སྡུད་སྙིང་པོས་གསར་བཞེངས་
རབ་གནས་མ་མང་པོ་གཡག་གཟེངས་ སོགས་མང་དུ་བཞུགས་པའི་གནས་
མཆོག་འདི་ལ་ཡབ་རྗེ་བསོད་ནམས་རིན་ཆེན་ས་ཆེན་ཀུན་བློ་འཇམ་དཔལ་རྡོ་
རྗེ་དབང་སྡུད་སྙིང་པོ་རྣམས་ཀྱིས་སྟེང་གི་རྔ་གདུགས་གསར་བཞེངས་མཛད་པ་
སོགས་གནང་། །
༈ འདིའི་ནུབ་སྟོད་ན། བླ་མ་གོང་མའི་ཕྱི་རྟེན་འཇམ་མགོན་
བསོད་ནམས་དབང་ཕྱུག་དེ་ཉིད་ནས་ད་ལྟའི་བརྡལ་ལ་སྒང་གི་ཤར་ཕྱོགས་
འདིར། འཇམ་དབྱངས་བསོད་ནམས་དབང་པོའི་ཕྱི་རྟེན་དུ་ལྷ་བབས་མཆོད་
རྟེན། སྔགས་འཆང་གྲགས་པའི་མཚན་ཅན་གྱི་རྟེན་དུ་རྣམ་རྒྱལ་མཆོད་རྟེན།
ཡབ་རྗེ་དམ་པ་ཨ་མེས་ཞབས་ཀྱི་ཕྱི་རྟེན་བྱང་ཆུབ་མཆོད་རྟེན་ཁྲི་རྨང་གཅིག་
ཐུས་ཀྱི་སྟེང་དུ་བསྐྲུན་ཏེ་ཕྱི་ རྟེན་ གསུམ་ གྱི་ བལ་བཟོ་ཁྱད་ པར་ ཅན་ནང་
གཟུངས་ཤིན་ཏུ་ཕུན་སུམ་ཚོགས་པ་རྣམས་བསྒྲུབས། དེ་དག་རྣམས་ཀྱི་ཤར་
ཕྱོགས་རྣམ་རྒྱལ་མཆོད་རྟེན་གསུམ་བཞུགས་པའི་ནུབ་མ་དེ་རྒྱལ་བ་བསོད་
ནམས་དབང་ཕྱུག་པའི་ཕྱི་རྟེན་དུ་མངྒའི་མཚན་ཅན་གྱིས་བཞེངས། དེའི་ཤར་
མ་དེ་མངྒའི་མཚན་ ཅན་གྱི་ཕྱི་རྟེན་དུ་ཡབ་རྗེ་བསོད་ནམས་རིན་ཆེན་གྱིས་
བཞེངས། དེའི་ཤར་ངོས་ན་བཞུགས་པ་འདི་ཀུན་བློས་ཡབ་རྗེ་དམ་པ་བསོད་
ནམས་རིན་ཆེན་གྱི་དགོངས་རྫོགས་སུ་བཞེངས། དེ་རྣམས་ཀྱི་ཤར་སྨད་ཟམ་
སྣེར་བཞུགས་པའི་ཀ་ཎི་ཀ་མཆོད་རྟེན་དུ་གྲགས་པ་གསུམ་པོ་དེ་ནི་ནུབ་ཕྱོགས་



གདན་སའི་གནས་ཡིག
167
ཨོ་རྒྱན་གཉིས་པ་དེ་ཉིད་ཀྱིས་མ་འོངས་ལུང་བསྟན་དུ་རྒྱལ་བསྟན་སྤྱི་དང་བྱེ་
བྲག་དཔལ་ས་སྐྱ་པའི་སྡེ་བསྟན་པ་བཅས་ཀྱི་སྐུ་རིམས་སུ། དཔོན་པོ་རི་དང་
དགོན་གནས་འདིའི་ནུབ་ཕྱོགས་སུ་བདུད་འདུལ་ མཆོད་ རྟེན་ དང་ རིགས་
གསུམ་ཀཎིའི་སོགས་དུས་སྐབས་དང་བསྟུན་ནས་བཞེངས་པར་གསུངས་པ་
བཞིན་བཞེངས།
འདི་ཤར་ཕྱོགས་ཆོས་ཁྲི་ཆེན་པོའི་ལྷོ་ནུབ་ན་ཞལ་ངོ་བཞུགས་པའི་བླ་
བྲང་འདིར་ཟན་ཚུལ་བླ་བྲང་དུ་གྲགས་པའི་མགོན་ཁང་ན་རྗེ་བཙུན་གྲགས་
རྒྱན་ནམ་བླ་ཆེན་འཕགས་པ་རིན་པོ་ཆེ་གང་རུང་གི་ཐུགས་དམ་ཕྱག་ནས་འདྲ་
བའི་པུ་ཏྲ་མིང་སྲིང་གསུམ་གྱི་སྐུ་འབག་བཞུགས་པའི་མགོན་ཁང་འདི་ལ་བླ་མ་
གོང་མ་ན་རིམ་ནས་ཞབས་ཏོག་སྒྲུབ། ཁྱད་པར་ས་ཆེན་དཔལ་ལྡན་ཆོས་སྐྱོང་
ནས་མགོན་ཁང་འདིའང་ཞལ་བཀོད་ཕུན་སུམ་ཚོགས་པ་འོག་ཏུ་སྤོས་གནང་
ཐོག མིང་སྲིང་གསུམ་ལ་སྐུ་བྱིན་སྒྲུབ་པ་གོས་བཟང་གི་ཕོད་ཀ་རྡོ་གོང་རུས་
རྒྱན་སོགས་ཁྱད་པར་ནང་གཟུངས་རྣམས་རྣམ་འདྲེན་ཀུན་བློས་དཀར་ཆག་
སོར་བཞག་ལྟ་བུར་མཛད། མེ་རིས་ཀྱི་ཁྲོད་གུར་ ལྷ་ བརྒྱད་འབྱུང་འདུལ་
སོགས་བསྐྲུན་ མཛད་ ཅིང་ སྟེང་ དུ་ གསེར་གྱི་ གན་ ཇི་ ར། རྒྱལ་ མཚན་ རྔ་
གདུགས་ཀྱི་ཚོགས་བཅས་གསར་བསྐྲུན་མཛད། དགྲ་འགེགས་བླ་དབུགས་
འཕྲོག་པའི་མངའ་བདག་ཏུ་བཞུགས།
འདིའི་ནུབ་ན་གདུང་བརྒྱུད་ཆེ་འདོན་དུས་མདོས་ཟབ་མ་སོགས་ཀྱི་
དགའ་སྟོན་གྱི་ཚེ་སྐྱེ་བོ་ཕལ་མོ་ཆེའི་ཚོགས་ལ་མང་ཇ་འདུ་སྐོལ་བྱེད་པའི་ཁྲོ་ཆེན་
མོ་གཉིས་ལས་གཅིག་ལ་ཡབ་རྗེ་ཀུན་བློས་དཀར་གཡའ་བྱུགས་པའི་ཁྲོ་ཆེན་ཤིན་



168
གནས་མཆོག་ས་སྐྱ།
དུ་ལེགས་པ་བཞུགས། འདིའི་ཉེ་འདབས་དོན་ལ་ཆེ་འདོན་ཆེན་མོ་སོགས་ཀྱི་
སྐབས་སུ་དམ་ཆོས་བདུད་རྩི་འཐུང་བའི་སེར་སྐྱ་མང་དུ་འདུ་བའི་གནས་སེར་
སྐྱ་ཚོགས་ཞེས་གྲགས་པ། ས་སྐྱ་པཎ་ཆེན་གྱི་དྲངས་ངེས་ཆོས་ཀྱི་བདུད་རྩི་
ལུས་ཅན་སྒྲིབ་པའི་ནད་ཀུན་འཇོམས་པ་མཛད་པའི་ཆོས་ཁྲི་ཆེན་པོ་དེང་སང་
གི་བར་དུ་གདུང་རྒྱུད་རིམ་པར་བྱོན་པ་རྣམས་ཀྱི་སྐལ་ལྡན་འདུལ་བྱའི་ཚོགས་
ལ་ཆོས་སྲིད་ཀྱི་སྒོ་ཐོག་མར་ཕྱེ་བར་མཛད་པའི་བཞུགས་ཁྲི་མཁས་པ་ཟིལ་
གནོན་གྱི་ཆོས་ཁྲི་ཡོངས་གྲགས་ལ་ཆོས་ཁྲི་ཐང་མོ་ཆེ་ཞེས་མཚན་གྱི་དགེ་
ལེགས་དང་ལྡན་པ་འདི་ཉིད་ལ་ཉམས་གསོ་སྔར་གྱི་ཁྲི་ལ་ཕྱི་ཐུམས་ཕུལ་ནས།
ཕྱིའི་ཉམས་གསོ་སྔགས་འཆང་ཆེན་པོ་དང་། ཁྱད་པར་ཡབ་རྗེ་བསོད་ནམས་
རིན་ཆེན་གྱིས་སྔར་བས་ལྷག་པའི་བཟོ་ཁྱད་དང་སྟེང་དུ་ཚེ་ལྷ་ཁང་དེ་སྟེང་
གསེར་ཕུག་འགེལ་བར་མཛད་དེ་རབ་གནས་མེ་ཏོག་གཏོར་བས་གསེར་ཕུག་
སྔོན་དུ་ཧ་ཅང་མདོག་ཐོན་མ་བྱུང་ཀྱང་མདོག་འགྱུར་བ་སོགས་བྱུང་། ཕྱིས་སུ་
ཀུན་བློས་བཟོ་ཁྱད་ཕུན་སུམ་ཚོགས་པ་གསེར་ཕུག་སྟེང་ཤོད་བཀོད་ལེགས།
ནང་དུའང་རྒྱལ་བ་ཚེ་དཔག་མེད། རྗེ་བཙུན་མཁྱེན་རབ་དབང་ཕྱུག བློ་
གཏེར་མི་གཡོ་མགོན་པོ་རྣམས་གསར་བཞེངས་ཟེའུ་ལྷ་ཁང་ངམ་ཀེའུ་ཚལ་དུ་
བཞུགས་སུ་གསོལ། སྔར་གྱི་ལྡེབས་བྲིས་ཀུན་ཐང་སྐུར་སྤོར་སྣང་མཛད་དེ།
སྲིད་ཞི་དཔལ་འཁྱིལ་དུ་བཞུགས་སུ་གསོལ། ཆོས་ཁྲི་གསར་བཞེངས་ལྟ་བུ་ལ་
སྔོན་ཡབ་རྗེ་བསོད་ནམས་རིན་ཆེན་གྱི་ཉམས་གསོའི་སྐབས་ཀྱི་ཕྱག་བཞེས་ལྟར།
ཆོས་ཁྲིའི་མདུན་དབུས་གུར་དཀར་བསམ་གྲུབ་ཕོ་བྲང་ཕུབ་ཏེ་དཔལ་དགེས་པ་
རྡོ་རྗེའི་སྒྲུབ་མཆོད་དང་འབྲེལ་བའི་ཐོག་ཆོས་ཁྲིའི་སྟེང་དུས་མཆོད་བླ་བྲང་ནས་



གདན་སའི་གནས་ཡིག
169
བདག་ཉིད་ཆེན་པོ་བཟང་པོ་དཔལ་གྱི་སྐུ་གདན་དྲངས་གཡས་གཡོན་བཀའ་
བསྟན་གྱི་གླེགས་བམ་སོགས་བཞུགས་སུ་གསོལ་ཏེ་རབ་ཏུ་གནས་པའི་ཆོ་ག་
མཛད་པས་དགེ་མཚན་ཀུན་དེང་དུས་སྔོན་དུ་གྱུར་པ་འདི་ཡིན་ལགས།
༈ དེའི་བྱང་ན་སྔོན་གྱི་དུས་སུ་ཕྱག་མཛོད་ནང་བསོ་སྔགས་འཆང་
བསྟན་པའི་ཉི་མའི་སྐུ་དུས་ནས་པུ་ཏྲ་ཁང་དུ་གྲགས་པ་བདག་ཆེན་ཀུན་དགའ་
བློ་གྲོས་ཀྱིས་ཉམས་གསོ་གསར་བཞེངས་མཛད་པ་ནས་དམ་ཅན་མོན་བུ་པུ་ཏྲའི་
བསྟི་གནས་རྒྱུད་གསུམ་དྲེགས་པ་འདུལ་བའི་ཕོ་བྲང་དུ་གྲགས་པ་ན། བསྟན་
པ་སྲུང་བའི་ལས་མགོན་གུར་གྱི་མགོན་པོའི་ལས་མཁན་ལའང་ཕྱི་ནང་གསང་
གསུམ་དུ་ཡོད་པའི་གསང་བའི་ལས་མཁན་དམ་ཅན་པུ་ཏྲ། སྔོན་བླ་མ་བརྩེ་བ་
ཆེན་པོས་ཆུ་རར་མཛད་པའི་ཟངས་ཆེན་ཨ་ལོང་ཁྲོག་སྒྲ་འབྱིན་པ་བསྟན་དགྲ་
མ་ལུས་བརླག་པར་བྱེད་པ་ཁམས་གསུམ་ཟིལ་གནོན་འདི་ཉིད་བདག་ཅག་
རྣམས་ལ་ཞུ་ཞུས་པས་བླ་མ་རྩེ་བ་ཆེན་པོས་ཅིས་ཀྱང་ཡོང་བས་བསྟན་པ་སྲུང་
ཞིག་བཀའ་སྒོས་པས་སྐད་ཅིག་ལ་མོན་ཕྲུག་གསུམ་པོ་ཟངས་ཆེན་དེ་ལ་ཐིམ་ཏེ་
བཞུགས་པ་འདི་ཡིན། དེ་ནས་སྔགས་འཆང་ཆོས་ཀྱི་རྒྱལ་པོས་ཟངས་མོ་ཆེ་
ཤར་ནས་ནུབ་ཏུ་སྤྱན་དྲངས་པས་ཟངས་འདི་ཆུ་གཙང་གིས་བསྐང་ཏེ་རབ་
གནས་མཛད་པའི་ཚེ་དམ་ཅན་མོན་བུ་པུ་ཏྲ་ཟངས་འདི་ལ་དགེས་པའི་རྣམ་
འགྱུར་དང་བཅས་མངོན་གསུམ་དུ་ཐིམ་ཞེས་བྱུང་བ་འདི་ལགས། སྔགས་
འཆང་བླ་མ་དེ་ཉིད་ཀྱིས་འདིའི་གཡས་ན་བཞུགས་པའི་ལས་མཁན་པུ་ཏྲ་ཆེན་
པོའི་སྐུ་བརྙན་ཁྱད་པར་ཅན་འདི་བཞེངས་པ་དང་། མགོན་ཁང་གི་ཞིག་
བཟོས་དང་། པུ་ཏྲ་འདི་ཉིད་སྐྱ་བཟོ་གནང་། འདིའི་སྒོ་ཁྱིམ་མེ་དཀྱིལ་ཁྲོད་
-



170
-
-
-
གནས་མཆོག་ས་སྐྱ།
ཀྱི་སྟེང་ཕྱོགས་ན་བཞུགས་པའི་གུར་ལྕམ་དྲལ་དེ་དག་འཕགས་པ་རིན་པོ་ཆེའི་
རབ་གནས་བརྒྱ་ཚར་མ་གཉན་མགོན་བྲམ་གཟུགས། པུ་ཏྲའི་སྒོ་ཁྱིམ་གཡས་
ཁྲོད་ན་བཞུགས་པ་འདི་ས་ལོའི་ཐུགས་དམ་གནོད་སྦྱིན་ཡབ། དེའི་འོག་ཁེབ་
ཁྲོ་ཞལ་ཅན་འདིའི་སྦུགས་ན་པུ་ཏྲའི་ཞལ་འབག་སྨུག་ཆུང་དུ་གྲགས་པ་བཞུགས་
པ། འདིའི་འོག་མ་འདི་ས་ལོ་ཆེན་པོའི་ཐུགས་དམ་པུ་ཏྲའི་སྐུ། གཡོན་ཁྱིམ་
དང་པོ་ན་བཞུགས་པ་དེ་རྡོ་ལས་གྲུབ་པའི་ནོར་སྐྱོང་ཡབ་ཡུམ། འཕགས་པའི་
ཐུགས་དམ་གནོད་སྦྱིན་ཡབ་ཡུམ་གྱི་སྐུ། འདིའི་འོག་བྷ་ཊ། དཀར་བདུད་རྡོ་
ལས་གྲུབ་པ། དེའི་འོག་ན་ས་ལོའི་ཐུགས་དམ་སྲིང་མོའི་སྐུ་བརྙན་རྣམས་
བཞུགས། འདིའི་གཡས་ན་ཨ་མེས་ཞབས་ཀྱི་བཞེས་འབག་པུ་ཏྲའི་ཞལ་དཀྱིལ་
ཕྲིན་ལས་ཤིན་དུ་མྱུར་བའི་བདག་ཉིད་དུ་བཞུགས་པའི་སྟེང་གསེར་ཟངས་གི་
གན་ཇི་ར་དང་རྔ་གདུགས་རྔམས་གཟི་ཅན་དུ་མ་དང་འཁོར་ཁྱམས་ཅན་དུ་
བསྐྲུན་ཤིང་།
གཞན་ཡང་པུ་ཏྲ་དངོས་སུ་ཐིམས་པས་ཁྲག་མཚོ་བཀྲ་ཤིས་འོད་འབར་
དུ་གྲགས་པ་འདི་ལ་ཉམས་གསོ་མཛད་ཅིང་། ངོ་མཚར་མཛད་པ་གྲུབ་བརྙེས་
རྟགས་མཚན་འགོག་མེད་སྟོན་པར་མཛད་པའི་ལེགས་བྱས་སྐབས་ཟངས་ཆེན་
འདི་བརྡུང་གཅིག་མ་ཁོ་ནར་ཡིན་པར་རྟོགས། སྔོན་དུ་འདིའི་ཆུ་སྤྱན་ཚགས་
ལ་དྲངས་པ་སྔགས་འཆང་ཆེན་པོ་ནས་རྣམ་འདྲེན་ཀུན་བློའི་བར་སུས་ཀྱང་
འགུལ་བ་སོགས་མ་ནུས་པས་སྲོག་ཆགས་ཀྱི་རོའང་ཕོན་ཆེན་བྱུང་བ་དམ་པ་དེ་
ཉིད་ལ་ཐུན་མོང་མ་ཡིན་པའི་གཟིགས་སྣང་ཤར། དེས་ན་འདིར་ཡེ་ཤེས་པའི་
རང་བཞིན་དུ་བཞུགས་པའི་དམ་མེད་དང་ཕྲད་ན་ཤུགས་པ་འབྱུང་བ་སོགས་མི་



གདན་སའི་གནས་ཡིག
171
དགེས་པའི་མཚན་མ་དངོས་སུ་སྟོན་པ་དང་དམ་ལྡན་ལ་ཁ་མཐོ་ཞིང་ཞག་གི་
མཆོད་པ་སོགས་ཕྲལ་ཡུན་གྱི་དགེ་ལེགས་ཅིའང་སྟོན་པ་འདིའི་དྲུང་དུ་དགེས་
པའི་མཆོད་རྫས་དྲུག་ལྡན་གྱི་རྟེན་རྟག་གཏོར་ཏིང་ངེ་འཛིན་སྔགས་ཀྱི་བྱིན་
རླབས་ཐོད་པ་ཉི་ཟླ་ཁ་སྦྱར་གྱིས་རྒྱས་བཏབ་ཏེ་ཇི་སྲིད་རྒྱལ་བརྟན་བཞུགས་ཀྱི་
བར་དུ་བཞུགས་སུ་གསོལ་བ་སོགས་མཛད་པས་པུ་ཏྲ་ཉིད་ལྷ་རྫས་བཟང་པོ་
ཞིག་ཁྱེར་ཏེ་འདྲེ་ལ་དྲུག་ལྡན་གྱི་རྟེན་རྣམས་ཐུགས་རྗེ་ཆེ་བྱུང་ཞེས་ཆོས་སྐྱོང་
མགུ་བའི་རྣམ་པ་ཅིའང་མངོན་དུ་གྱུར་པ་ཐུགས་ཀྱི་རེ་བ་ཆེན་པོ་བསྟན་འགྲོའི་
རྩ་ལག་གདུང་རྒྱུད་ཀྱང་གེགས་མེད་ཞལ་གཟིགས་པས་ཐུགས་རྒྱས་པར་རབ་ཀྱི་
རྩེར་ཕྱིན་པའི་ཕྲིན་ལས་ཐོགས་མེད་སྒྲུབ་པ་ལ། དེང་དུས་འཁོར་འཁྱམས་
རྣམས་ལ་དྲེགས་བྱེད་ཕོ་ཉའི་ལྡེབས་བྲིས་ངོ་མཚར་ཅན་རྣམས་འདྲེན་མཆོག་
དམ་པ་ངག་དབང་དཔལ་ལྡན་ཆོས་སྐྱོང་གི་བབས་ཆགས་སུ་བསྐྲུན་པ་ལགས།
འདི་ཉིད་ཀྱི་ནུབ་སྟོད་ན་དགའ་ལྡན་བླ་བྲང་ཞེས་བྱ་བ་སྔོན་གྱི་དུས་སུ་
གཡག་སྟོན་སངས་རྒྱས་དཔལ་ཞེས་ཡོངས་སུ་གྲགས་པ་ཉིན་རེ་བཞིན་རྒྱལ་བ་
བྱམས་པའི་དྲུང་དུ་ཞུད་དེ་དམ་ཆོས་བདུད་རྩི་དགའ་སྟོན་ངོམ་མེད་གསོལ་བའི་
སྐྱེས་ཆེན་ཉིད་ཀྱི་ཡུན་དུ་ཕྱག་ཕེབས་ཏེ་བཞུགས་པའི་གནས་སྟེང་གི་དབང་ཁང་
ན་མི་ཕམ་ཆོས་ཀྱི་བླ་མའི་སྣང་བརྙན་དུས་བཟང་ལ་དྲི་གསུང་ཕྱོགས་བརྒྱར་
ཐུལ་བ་གསུང་གི་སྣང་བ་གྲོལ་ལ་ཁད་ངོ་མཚར་ཅན་དེ་ཉིད་ཀྱི་ཕྱག་ནས་འདྲ་བ་
དེ་བཞུགས། །
འདིའི་འོག་མགོན་ཁང་ན་སྔོན་རྒྱ་གར་འཕགས་པའི་ཡུལ་ནས་ལོ་ཙཱ་
བ་ཆེན་པོ་རྔོག་བློ་ལྡན་ཤེས་རབ་ཀྱི་རྗེས་སུ་འབྲངས་ཏེ་གསང་ཕུ་ནེའུ་ཐོག་གི་



172
གནས་མཆོག་ས་སྐྱ།
ཆོས་གྲྭ་སྐྱོང་བ་བཀའ་བསྒོས་ཏེ་བཞུགས་པ། འདི་ཉིད་གཡག་སྟོན་ཆེན་པོ་
དང་། རོང་སྟོན་སོགས་ཀྱི་ཞབས་རྗེས་འབྲངས་པ་གནས་འདིར་རྟེན་ཙམ་ལ་
བཞུགས་པ་ལས་མགོན་ཁང་གི་གསལ་བ་མི་སྣང་། མགོན་ཁང་གི་ལོ་རྒྱུས།
དཔལ་ས་སྐྱ་པ་ཆེན་པོ་ངག་དབང་ཀུན་དགའ་བཀྲ་ཤིས་ཀྱིས་དབུས་ཕེབས་
སྐབས། ནེའུ་ཐོག་ནས་རྒྱལ་ཆེན་བསེ་ཁྲབ་ཅན་འདི་ཉིད་ཞབས་རྗེས་སུ་
འབྲང་ཏེ་འཁོར་བའི་ཐུགས་སྣང་ཤར་བ་བཞིན། གནས་མཆོག་འདི་ཞལ་
འབག་བྱིན་རླབས་ཅན་དེ་ཉིད་ཀྱི་ཕྱག་བཟོ་མ་གྲགས་པ་གཙོ་བོར་བཞུགས་
གཏོར་སྤྱོད་ཀྱི་རྒྱུན་འཛུགས་སོགས་མཛད་པའི་ཆོས་སྐྱོང་འདི་ནི། དུས་གསུམ་
རྒྱལ་བའི་དགོངས་པ་གཅིག་འདུས་ཆོས་སྐུ་སྐྱེ་བ་མེད་པའི་ངང་དུ་བཞུགས་མོད།
དྲང་དོན་དུ་ཆོས་སྐྱོང་རྒྱལ་པོའི་ཚུལ་དུ་བསྟན་ནས་བསྟན་དགྲ་སྒྲོལ་ཞིང་།
བསྟན་འཛིན་བུ་ལྟར་སྐྱོང་བ་པདྨའི་བཀའ་སྒོས་དམ་ལ་བཞག་ཏེ། ལས་
ཚོགས་བརྒྱུད་ཀྱི་གཏེར་སྦས། བར་དུ་བློ་ལྡན་ཤེས་རབ་ཀྱིས་གསང་ཕུ་ལ་
སོགས་ཆོས་གྲྭ་སྐྱོང་བ་གཉེར་གཏད་དེ། དེ་ལྟ་བུའི་ཆོས་སྐྱོང་བསེ་ཁྲབ་ཅན་
བཞུགས་པ་འདི་དེང་དུས་ས་ཆེན་དཔལ་ལྡན་ཆོས་སྐྱོང་གི་བླ་བྲང་འདི་ཉིད་
རྨང་ནས་བརླང་འཆོས་མཛད་དེ་སྔར་ལས་བཀོད་པ་རབ་ཏུ་གསོན་པ། འོག་
གི་མགོན་ཁང་དུ། རྒྱལ་ཆེན་བསེ་ཁྲབ་ཅན། རྣམ་སྲས་དྲག་པོ་མདུང་དམར་
ཅན། ཆོས་སྐྱོང་དུང་ཐོད་ཅན་རྣམས་སྐུ་གཟུགས་དང་བཅས་པར་གསར་
བཞེངས་མཛད། བླ་མ་བདག་ཉིད་ཆེན་པོའི་ཐུགས་དམ་རྟེན་གུར་མགོན་ལྕམ་
དྲལ་སོགས་སྔར་ཡོད་རྣམས་བཞུགས་སུ་གསོལ་ཏེ་སྔགས་འཆང་བླ་མ་ཉིད་ཀྱི་
རབ་གནས་དང་བཀའ་བསྒོས་ཏེ་སྤྱན་གཟིགས་གཏོར་ཚོགས་སོགས་ཀྱི་སྤྲིན་



173
གདན་སའི་གནས་ཡིག
ལྟར་གཏིབས་ཏེ། བསྟན་པའི་བྱ་ར་གཡེལ་མེད་མཛད་ཀྱིས་བཞུགས་པའི་སྟེང་
དུ་གསེར་གྱི་གན་ཇི་ར་དང་རྒྱན་རྔ་གདུགས་སོགས་ཀྱིས་རྒྱན་ཏེ་དཔལ་ལྡན་ས་
སྐྱའི་མཛེས་རྒྱན་དུ་བཞུགས་པ་འདི་ལགས།
འདིའི་ནུབ་ཕྱོགས་ན་འཁོན་གྱི་སྐྱེས་བུ་ཆེན་པོ་དཀོན་མཆོག་རྒྱལ་
པོའི་ཕྱི་རྟེན་བཞུགས་ཤིང་། ཕྱི་རྟེན་འདིར་བཞུགས་པའང་བླ་མ་ཉིད་ཀྱི་
ཞལ་ཆེམས་ལ། ང་ཡི་ཕུང་པོ་འདི་ཉིད་གྲོག་པོ་འདིའི་མས་སྣའི་སྒང་ཟུར་མ་
གིར་འབུམ་པ་གྱིས། འབུམ་པའང་སོ་སྐྱེའི་མཆོད་རྟེན་མཐུན་པ་བྱི་བོ་བགྱིས་
ལ། དེའི་ནང་དུ་ཕུང་པོ་འདི་བཞོག་ཅིག དེའི་དགོས་པའང་གྲོག་པོ་འདི་
དུག་སྦྲུལ་ ཐུར་ དུ་ རྒྱུག་ པ་ འདྲ་བའི་ས་བཀྲ་ ངན་ པ་ ཡོད་ པ་ ནོན་ པ་ དང་།
གནས་འདི་ཀླུའི་སྟེང་དུ་རྩིགས་པས་གཞི་བདག་ཕལ་ཆེར་ཀླུ་ཡིན་པས། མ་
འོངས་པའི་མི་རྣམས་འབྱོར་པ་ཆེ་རྟོག་པ་རྩིང་བས་ན་ཀླུ་ཡི་གནོད་པས་བར་
ཆད་འབྱུང་སྲིད་ པས། དེ་ ལྟར་ མི་ འབྱུང་ བའི་ རྟེན་ འབྲེལ་ གྱིས་ ཡིན་ནོ་
གསུངས་པས་བགྱིས་པས་གདན་ས་ཆེན་པོའི་ཆ་འདབ་ཀྱི་སྐྱེ་འགྲོ་རྣམས་ལ་མཛེ་
ནད་ལ་སོགས་པ་ཀླུ་ནད་ངན་པ་མི་འབྱུང་བ་དེ་ཡིན། གདུང་རྟེན་བང་རིམ་
སོགས་ལ་འཇམ་མགོན་ཨ་མེས་ཞབས་ཀྱིས་བཞེངས་པའི་དཀར་པོ་རྣམ་གསུམ་
སོགས་པའི་བླ་སྐུ་དུ་མ་བཞུགས། དེའི་ནུབ་ཏུ་ངོ་མཚར་རྟེན་བཞིའི་ནང་ཚན་
རྣམ་རྒྱལ་འབུམ་པ་དང་། དེའི་ནུབ་ངོས་མངོན་པར་བྱང་ཆུབ་པའི་མཆོད་
རྟེན་འདི་ཉིད་ཐེག་ཆེན་ཆོས་ཀྱི་རྒྱལ་པོ་ཀུན་དགའ་བཀྲ་ཤིས་ཀྱི་ཕྱི་རྟེན་ཡིན། །
དགལ་ལྡན་བླ་བྲང་གི་ཤར་འདབ་ན་སྔོན་འཕགས་པ་རིན་པོ་ཆེ་རྒྱལ་
ཡུལ་དུ་ཕེབས་སྐབས་དྷམཱ་པཱ་ལའི་ཕྱི་རྟེན་གསེར་འབུམ་ལ་དཔོན་ཆེན་ཤཱཀྱ་



174
གནས་མཆོག་ས་སྐྱ།
བཟང་པོ་དང་། ཤར་པ་འཇམ་དབྱངས་རིན་ཆེན་རྒྱལ་མཚན་གཉིས་ཀྱི་
གཙུག་ལག་ཁང་སྟེང་གཡུ་རྩི་སྒྲོན་པའི་རྒྱ་ཕུག་ཕག་སྣ་མ་བཅས་ བཀལ་ཏེ་
བཞེངས་པ་ལ་དེང་སང་གི་བར་དུ་གཡུ་ཐོག་ཅེས་གྲགས་པའི་གཙུག་ལག་
ཁང་ཆེན་པོ་འདི་ན་བཞུགས་པའི་གསེར་འབུམ་ཆེན་མོ་དང་། འདིའི་འགྲམ་
ན་མ་གཅིག་ནམ་མཁའ་འབུམ་གྱི་གསེར་འབུམ་དང་བཅས་པ་བཞུགས་པའི་
གཙུག་ལག་ཁང་ལ་སྔགས་འཆང་གྲགས་པ་བློ་གྲོས། སྔགས་འཆང་མངྐའི་
མཚན་ཅན། ཡབ་རྗེ་དབང་སྡུད་སྙིང་པོ་རྣམས་ཀྱིས་ཉམས་གསོ་གནང་བ་
དང་། ཁྱད་པར་འཇམ་མགོན་དབང་སྡུད་སྙིང་པོས་ལྡེབས་བྲིས་རྣམས་ཐང་
གར་སྤོར་གནང་། བླ་བྲེ་ཕན་སོགས་བསྩལ། །
གཡུ་ཐོག་ཤར་རམ་འཇམ་ཆུང་བཞུགས་ཁྲི་ཞེས་ གྲགས་ པ་ ནི།
སྔོན་དུས་རྒྱ་མཚོ་དཔོན་པས་གཙོས་གདན་སའི་བཀའ་ཁྲིམས་པ་རྣམས་ཆོས་
ཁྲིམས་སོགས་བཅའ་བའི་སྐབས་ཀྱི་རྒྱ་མཚོ་དཔོན་པའི་བཞུགས་ཁྲི་ཡོད་པའི་
གཡབ་ཀྱི་ལྡེབས་བྲིས་ལ། ས་བིར། སློབ་དཔོན་རྩེ་མོ། རྗེ་བཙུན་གྲགས་པ་
སོགས་བཞུགས་པ་ལ། དེ་རྣམས་བསྲུང་བའི་ཕྱིར་སྔགས་འཆང་ཀུན་དགའ་
བཀྲ་ཤིས་ཀྱི་གཙུག་ལག་ཁང་དུ་བསྒྱུར་ཏེ་རྟེན་གསར་བསྐྲུན་མང་དུ་མཛད་དེ་
བཞུགས་པ་ སླར་ཡང་ ས་ཆེན་དཔལ་ལྡན་ཆོས་སྐྱོང་ གིས་ རྨང་ནས་གསར་
བཞེངས་མཛད་དེ་བླ་མ་ལྷ་ཁང་འོག་ཏུ་མགོན་ཁང་བཅས་བསྐྲུན་པར་མཛད་
པའི་སྟེང་ན་སྔར་གྱི་རྟེན་གཙོ་འཇམ་དབྱངས་སེང་བཞོན། བྲམ་ཟེ་ཆེན་པོ་ས་
ར་ཧ། ཆོས་རྗེ་ས་པཎ། གཞོན་ནུ་ནོར་བཟང་། སོག་པོའི་རྒྱལ་པོ་སྟེ་ལྔ་ལ་
འཇམ་དབྱངས་གཙོ་འཁོར་ལྔ་ཟེར་བ་དང་། ས་བིར་སློབ་དཔོན་རྩེ་མོ། རྗེ་



གདན་སའི་གནས་ཡིག
175
་
བཙུན་གྲགས་པ། ཆོས་རྗེ་ས་པཎ། འཕགས་པ་དགུང་ལོ་བརྒྱད་པའི་སྐུ་ཚད་
འཕགས་པའི་ཕྱག་ནས་མ། ཡང་ཀུན་དགའ་བཀྲ་ཤིས་ཀྱིས་བཞེངས་པའི་
འཕགས་པ། སྔགས་འཆང་བླ་མ་ཉིད་ཀྱིས་འགྲོ་མགོན་འཕགས་པའི་ཕྱི་རྟེན་
ལ་ཉམས་གསོ་གནང་སྐབས་སྔགས་འཆང་བླ་མ་མངྒའི་མཚན་ཅན་ཉིད་ལས་མི་
རྣམས་ཀྱི་ཁྲོད་དུ་ཕེབས་ནས་བཀའ་འདོམས་མཐར་ཕྱིན་སྩལ་ཞིང་། ཕྱི་རྟེན་
གསེར་འབུམ་ཆེན་མོར་དབུ་བཙུགས་ཏེ་ཐུགས་སྨོན་ཉམས་སུ་བསྟར་སྐབས་དྲི་
གསུང་ལྷ་ཡི་དྲི་ལས་ལྷག་པར་ཐུལ་བས། ཐུགས་དད་ལྷག་པར་འཁྲུངས་ཏེ་སྒོ་
རུམ་གྱི་འཕགས་པ་རྨེ་བ་ཅན་ལ་འདྲ་ལྕོག་མཛད་དེ་བཞེངས་པ་འབུམ་ཐང་ན་
བཞུགས་པའང་ས་ཆེན་ཀུན་བློས་དངུལ་འབུམ་བསྒྱུར་སྐབས་འདི་ལ་སོགས་པ་
འགྲོ་མགོན་ཕྱག་རྡོར་སོགས་འདིའི་རྟེན་རྣམས་ཀྱང་འདིར་སྤྱན་དྲངས་ཏེ་
བཞུགས་སུ་སོལ། གཞན་ཡང་སྦྱིན་བདག་མངྒའི་མཚན་ཅན་བཅས་བཞུགས་
པའི་དྲུང་ན་ས་རྒྱན་ཏིང་བདུན་དུ་མ་དཀར་དཔྱད་ཀ་ཕན་ཁྱད་ཚར། གནམ་
རྒྱན་བཟང་གོས་འབའ་ཞིག་ལས་གྲུབ་པ། འདི་རྣམས་ས་སྐྱ་པ་དབང་སྡུད་
སྙིང་པོས་སྐྱེ་རྒུའི་བསོད་ནམས་ཀྱི་ཞིང་དུ་བསྐྲུན་པ་ལགས།
འདིའི་འོག་མགོན་ཁང་བདུད་དཔུང་ཟིལ་གནོན་ན་རྟེན་གྱི་གཙོ་
བོ་ལ་འཕགས་པ་རིན་པོ་ཆེའི་ཕྱག་ནས་མ་བརྒྱ་ཚར་བསྩལ་བས་དཔལ་གུར་གྱི་
མགོན་པོ་ལྕམ་དྲལ། ཡུམ་ཆེན་ཨེ་ཀ་ཛ་ཊའི་སྐུ་དམ་པ་ཀུན་དགའ་གྲགས་ཀྱི་
ཕྱག་བཟོ་ཕྱག་ནས་མ་བརྒྱ་ཚར་ཕོག་པའི་བྱིན་རླབས་ཕུལ་དུ་སོན་པ། ཡང་
འཕགས་པ་རིན་པོ་ཆེའི་ཐུགས་དམ་མགོན་པོ་ལྕམ་དྲལ། དགའ་ལྡན་པ་བཀྲ་
ཤིས་དཔལ་གྱི་ཐུགས་དམ་གུར་ལྕམ་དྲལ། ཆོས་རྒྱལ་འཕགས་པའི་རྟ་ཐོག་



176
གནས་མཆོག་ས་སྐྱ།
ལྕམ་དྲལ་ཞལ་འབག་རྣམས་བཞུགས་པའི་སྤྱན་སྔར་ཐུགས་དམ་གཏོར་ཚོགས་
སྤྱན་གཟིགས་རྒྱ་ཆེན་པོ་སྔགས་འཆང་གྲགས་བློས་ཕུལ་ཞིང་། སླར་ཡང་ཕུལ་
བ་བཅས་མཐོང་བ་ཙམ་གྱི་སྐྱི་གཡའ་བ་དང་བཅས་བཞུགས་པ། འདིའི་ཤར་
ན་འཇམ་ཆུར་གྲགས་པ་བླ་མ་ས་སྐྱ་པ་ཆེན་པོའི་སྒྲུབ་ཆུ་ཡིན་པ་ནི་མཉམ་མེད་
པས་འཇམ་ཆུ་དེ་ནི་འཇམ་ཆུ་མ་ཡིན་པ་ཀུན་དགའ་སྙིང་པོའི་སྒྲུབ་ཆུ་ཡིན་ཞེས་
གསུངས་པ་ལགས་མོད། དོན་ལ་རྗེ་བཙུན་འཇམ་པའི་དབྱངས་དང་རྗེ་ས་
ཆེན་ཡབ་སྲས་གསུམ་གྱི་ཕྱི་རྟེན་རྣམས་ཀྱི་རྩ་བ་སོ་སོར་ནས་འབབ་པ་ཕྱོགས་
གཅིག་འདུས་པ་ལས་བྱུང་བས་མོས་བློས་གང་དེར་གསོལ་བ་བཏབ་པས་ཐུས་པ་
ཡིན་ནོ། །
འདིའི་ལྟག་ན་འབུམ་ཐང་ཆེན་པོའི་ཤར་གྱི་མགོ་ན་དེང་སྐབས་དཔལ་
ས་སྐྱའི་ཁྲི་འཛིན་སྒྲོལ་མ་ཕོ་བྲང་ནས་རྗེ་བཙུན་གོང་མ་རྣམ་ལྔའི་ཕྱི་རྟེན་
གཟུངས་བཞུགས་ཤིན་ཏུ་ཕུན་སུམ་ཚོགས་པ་དང་ལྡན་པ་སྔར་མོའི་ཤུལ་དུ་
ཉམས་གསོ་གསར་བཞེངས་ཀྱི་ད་ལྟའི་བཀོད་པ་འདི་བཞིན་བཞུགས། དེ་ཡང་
དེ་སྔོན་གནས་འདིར་བླ་མ་ས་སྐྱ་པ་ཆེན་པོ་ཀུན་དགའ་སྙིང་པོའི་ཕྱི་རྟེན། དེའི་
ནུབ་ན་སློབ་དཔོན་བསོད་ནམས་རྩེ་མོའི་ཕྱི་རྟེན། དེ་དག་གི་ནུབ་ཅུང་ཟད་
ལྷོར་ཉེ་བ་ན་རྗེ་བཙུན་གྲགས་པ་རྒྱལ་མཚན་གྱི་ཕྱི་རྟེན། འདི་རྗེ་བཙུན་རིན་པོ་
ཆེའི་གསུང་གི་ང་ཡི་ཕྱི་རྟེན་ཡབ་སྲས་གཉིས་ཀྱི་མཆོད་རྟེན་གྱི་ཁྲིས་སུ་དེ་གཉིས་
ལས་ཅུང་ཟད་དམའ་བ། ཕྱི་རྟེན་གོང་མ་གཉིས་ཀྱི་གྲིབ་མ་ཕོག་ཅིང་ཆུ་འབབ་
པ་བགྱིས་ལ་བཞེངས་ལ་དབང་གི་ཆུ་བོ་མི་ནུབ་པའི་རྟེན་འབྲེལ་འགྲིག་པར་
གྱིས། ཞེས་གསུངས་པ་ལྟར་བཞེངས་ཤིང་། ཕྱིས་ཀྱང་ཉམས་གསོའི་སྐབས་



གདན་སའི་གནས་ཡིག
177
ཀྱང་གནད་མ་བོར་བ་གལ་ཆེའོ། འདིའི་ནུབ་ན་དཔལ་ཆེན་འོད་པོའི་ཕྱི་རྟེན།
འདིའི་ནུབ་ན་ཟངས་ཚ་བསོད་ནམས་རྒྱལ་མཚན་གྱི་ཕྱི་རྟེན། དེའི་ནུབ་ན་བླ་
མ་ས་སྐྱ་པ་ཆེན་པོས་བཞེངས་པའི་བ་རི་ལོ་ཙཱ་བའི་ཕྱི་རྟེན། འདིའི་བྱང་ན་
དཔལ་ལྡན་ས་སྐྱ་པཎྜི་ཏས་ཕྱི་རྟེན་གསེར་ཕུག་ཅན་འཕགས་པས་བཞེངས་པ།
དེའི་ཤར་ན་སྔགས་འཆང་ཀུན་དགའ་རིན་ཆེན་གྱི་ཕྱི་རྟེན་གྲགས་བློས་བཞེངས་
པ། འདིའི་ཤར་ན་ས་ལོ་འཇམ་པའི་རྡོ་རྗེའི་ཕྱི་རྟེན་སྔགས་འཆང་ཆེན་པོས་
བཞེངས་པ། ས་པཎ་གྱི་ཕྱི་རྟེན་མ་གཏོགས་གཞན་བརྒྱད་གདུགས་འདེགས་
པད་མ་ནས་བཟུང་གསེར་འབྲུའི་བར་གསེར་ཟངས་ལས་གྲུབ་པ། ས་པཎ་གྱི་
ཕྱི་རྟེན་བྲི་སྟེང་ནས་གསེར་ཕུག་གདུགས་འདེགས་སོགས་འདྲ་བ་ཀུན་ལ་དྲིལ་བུ་
བསྐུལ་བྱེད་ལྔ་ལྡས་སྤྲས་པ། མཆོད་རྟེན་འདི་དག་ཕལ་ཆེ་བའི་གདུགས་རིམ་
པ་བཅུ་གསུམ་ཆོས་འཁོར་སོགས་ཀྱི་བར་མཚམས་ནས་བདེ་བར་གཤེགས་པའི་
དུས་ཆེན་རྣམ་བཞི་སོགས་སྐྱེས་ཆེན་གོང་མའི་དུས་ཆེན་སྐབས་རོ་བཅུད་ཕུན་
སུམ་ཚོགས་པའི་ཆུ་རྒྱུན་འབབས་པ་ཀུན་ལ་མངོན་པ་ཡང་། དག་བྱེད་དབང་
གི་ཆུ་བོ་ས་སྐྱ་པའི་ཞལ་ངོ་བསྟན་འཛིན་བཅས་ལ་མ་ནུབ་པའི་མཚོན་དོན་ཡིན་
པས་འདི་ཁོ་ན་བསམ་ཀྱང་ངོ་མཚར་དཔོག་དཀའ། །
འདི་དག་གི་ལྷོ་གཞོལ་ན་ས་གསུམ་འགྲོ་བའི་བླ་མ་འཕགས་པ་བློ་གྲོས་
རྒྱལ་མཚན་ཞེས་ཡོངས་སུ་གྲགས་པ་དེ་ཉིད་ཀྱི་ཕྱི་རྟེན་གསེར་འབུམ་ཆེན་མོ་
གཙུག་ལག་ཁང་ལོགས་བྲིས་དང་བཅས་པའི་སྟེང་དུ་གསེར་ཕུག་གསེར་གྱི་
གན་ཇི་ར་བཅས་བཞུགས་པ་ལ། དུས་ཕྱིས་ས་ཆེན་ཀུན་དགའ་བློ་གྲོས་ནས་
དངུལ་འབུམ་མཐོང་བས་ཡིད་འཕྲོག་འདི་བཞིན་ཞལ་བསྒྱུར་མཛད་པ་ལ།



178
གནས་མཆོག་ས་སྐྱ།
འདིའི་གཟུངས་སྔར་ཡོད་རྣམས་ཏིལ་འབྲུ་ཙམ་མ་ཁྱར་བའི་ཐུགས་ཞིབ་སྟེང་
སྟོད་སྨད་བར་གསུམ་གཟུངས་སྔགས་ལྟོས་ཆེན་དར་ཟབ་སྣ་ཚོགས་ཀྱི་ན་བཟས་
བཀླུབས་པ། བླ་མ་གོང་མའི་ཕྱག་ནས་མའི་སྐུ་དུ་མ། ཁྱད་པར་ཁྱད་བྱང་
གཙུག་ལག་ཁང་ན་བཞུགས་པའི་འཕགས་པ་འབུལ་ཐོག་མ་དེ་ཉིད་ཀྱི་ཕྱག་ནས་
བརྒྱ་ཚར་མ་སོགས། རྒྱལ་བའི་རིང་བསྲེལ། འཕགས་བོད་མཁས་གྲུབ་དུ་མ་
དང་། ཁྱད་པར་རྗེ་བཙུན་ས་སྐྱ་པའི་ཞལ་ངོ་ཆོས་དབྱིངས་སུ་དགོངས་པ་
མནལ་བ་རྣམས་ཀྱི་གདུང་དང་འཕེལ་གདུང་། དབུ་སྐྱེས་ན་བཟའ། བིར་བ་
པ་ནས་བཟུང་ཡབ་རྗེ་བསོད་ནམས་རིན་ཆེན་གྱི་དམ་རྫས་སྐུ་དམ་རྟེན་འདམ་
སྤེ་གྲགས་པ་སླར་ཡང་དེ་བས་ཁྱད་འཕགས་སུ་སྒྲུབ་པ། བཀའ་པོད་མང་དུ་
བཞུགས་པ་སོགས་འདིར་རགས་ཙམ་སྨོས་ཤིང་། དེ་རྣམས་ཀྱི་མཐར་གནོད་
སྦྱིན་འཁོར་ལོ་གསེར་བྱུག་ཁྲི་འགབ་མཉམ་པ་སྒྲུབ་པ་ཚུལ་བཞིན་བགྱིས་པ་
སོགས། རྒྱུད་དང་། དེའི་དགོངས་འགྲེལ་ཚད་ལྡན་བཞིན་བསྟན་འགྲོར་
དགོངས་ཏེ་ཞིབ་བཞེས་དང་ཆབས་ཅིག ། རྟེན་འདམ་དཔེ་གྲགས་མ་སླར་
ཡང་ཁྱད་པར་དུ་སྒྲུབ་པའི་སྨན་འདམ་ལས་གྲུབ་པའི་རྗེ་བཙུན་འཇམ་དབྱངས་
ཀྱི་སྐུ་གཞོན་ནུ་ལོ་བརྒྱད་ཙམ་དབུས་སུ་བཞུགས། དེའི་གཡས་གཡོན་ལ་རྗེ་
བཙུན་ས་སྐྱ་པའི་གདན་རབས་སྨན་སྐུ་ཁྱད་མཚར་གྱིས་བསྐོར་བ་ཡབ་རྗེ་བསོད་
ནམས་རིན་ཆེན་ཡན་ལ། སྦྱིན་བདག་གི་ཚུལ་དུ་ཁྱབ་བདག་དྲུག་པ་རྡོ་རྗེ་
འཆང་ངག་དབང་ཀུན་དགའ་བློ་གྲོས་ངུར་སྨྲིག་གར་རོལ། འཇམ་མགོན་མཐུ་
སྟོབས་དབང་ཕྱུག་སྔགས་འཆང་གོས་དཀར་འཆང་བའི་སྣང་བརྙན་གཉིས་
བཞུགས་པའི་གཙུག་ལག་ཁང་གི་ལྡེབས་བྲིས་ལ་གདུང་རབས་སོགས་ཀྱི་སྣང་
-
-



179
གདན་སའི་གནས་ཡིག
བརྙན་བཞུགས་པའི་སྟེང་གོས་བཟང་སྲིད་ན་དཀོན་པས་གནམ་རྒྱན་ཀ་ཕན་
ཁྱད་ཅན་མཆོད་ཆས་ཁྱད་ཅན་བློས་སྒྲུབ་པ་དཀའ་བ་ལྟ་བུར་སྟེང་དུ་གསེར་
ཕུག་གསར་བཞེངས་ལྷུར་མཛད་དེ་རྣམ་དཀར་དགེ་ཚོགས་སུ་སྤུངས་ཏེ་བསྟན་
པའི་མིག་རྒྱན་ཁྱད་པར་འཕགས་ཆེན་བློ་གྲོས་རྒྱལ་མཚན་དགོངས་པ་རབ་ཏུ་
རྫོགས་ཐབས་སྒྲུབ་ཅིང་སྤྲོ་གུར་འཛམ་གླིང་ཡིད་སྨོན་ཕུག་ཏེ། བཀའ་དྲིན་
མཉམ་མེད་སྐྱབས་རྗེ་རྡོ་རྗེ་འཆང་དེ་ཉིད་འཁོར་རྡོ་འཛིན་ཚོགས་ཀྱི་རབ་ཏུ་
གནས་པའི་མངའ་གསོལ་ཏེ་སྐྱེ་རྒུ་ཀུན་གྱི་རེ་བའི་ཡིད་སྨོན་དུ་གྱུར་པ་དེ་ལགས།
འདི་རྣམས་ཀྱི་ནུབ་བྱང་ན་སྔོན་ཟུར་ཁང་བླ་བྲང་ངམ་ཉིས་ཐོག་བླ་
བྲང་གི་ཤུལ་དུ་འཇམ་མགོན་ཨ་མེས་ཞབས་ཀྱི་མངོན་དགའ་བདེ་བ་ཅན་གྱི་
གཙུག་ལག་ཁང་། མགོན་ཁང་དང་བཅས་བསྐྲུན་པའི་གཙུག་ལག་ཁང་བླ་མ་
ལྷ་ཁང་དུ་གྲགས་པ་རྟེན་གྱི་གཙོ་བོ་ལ། བླ་མ་ས་སྐྱ་པ་ཆེན་པོ་ཀུན་དགའ་སྙིང་
པོ་དེ་ཉིད་ཀྱི་སྐུ་ལྡེར་ལ། རྒྱུད་སྡེ་ནས་གསུངས་པའི་ཆོས་སྐུའི་རིང་བསྲེལ་
རྣམས་ལེགས་པར་བཞུགས་པ་དང་ཆབས་ཅིག་བདེ་བར་གཤེགས་པའི་རིང་
བསྲེལ་གཞན་ཡང་རྒྱ་བོད་མཁས་གྲུབ་ཡོངས་དང་། ཁྱད་པར་རྗེ་བཙུན་ས་སྐྱ་
པ་ཡབ་སྲས་ཀྱི་གདུང་དང་། ཞུ་ཐིགས། ན་བཟའ། དབུ་སྐྲ་ སོགས་རྗེ་
བཙུན་ས་སྐྱ་པའི་ཕྱག་ན་བཞུགས་པའི་བྱིན་རླབས་ཀྱི་ཚོགས་མ་ལུས་པའི་ཕུང་
པོ་ཀུན་འདུས་ཀྱི་སྣང་བརྙན་མཐོང་བས་ཡིད་འཕྲོག གཞན་ཡང་སློབ་དཔོན་
བསོད་ནམས་རྩེ་མོའི་སྐུ་བརྙན་མི་ཚད་མ་ལ་སྔགས་འཆང་ཆེན་པོའི་ཕྱག་ནས་
མ། མུས་ཆེན་སངས་རྒྱས་རྒྱལ་མཚན་གྱི་སྐུ་འདྲ་བྱིན་རླབས་ཀྱི་ཕུང་པོར་གྱུར་
པ། ཁྱད་པར་ཀུན་བསོད་ཀྱི་ཐུགས་དམ་བདེ་མཆོག་ནག་པོ་ལུགས་ཀྱི་ལྷ་



180
གནས་མཆོག་ས་སྐྱ།
ཚོགས་ཡོངས་རྫོགས་ཀྱི་བྲིས་ཐང་ཞིང་ཁམས་མ་གཞན་ཡང་རྗེ་དེ་ཉིད་ལ་མུས་
ཆེན་གྱིས་སྩལ་བའི་རྒྱལ་བ་ཚེ་མཐའ་ཡས་པའི་སྐུ་བརྙན་དེ་ཉིད་བཅས་བཞུགས་
པའི་བྱིན་རླབས་ཕུན་སུམ་ཚོགས་པའི་བདག་ཉིད་དང་། འདིར་བཞུགས་
མཆོད་དཔོན་སྨོན་ལམ་རིན་ཆེན་གྱིས་བཞེངས་པའི་ཨ་མེས་ཞབས་ཀྱི་སྐུ་ཡི་སྣང་
བརྙན་དེ་དང་གཉིས་མེད་ལྟ་བུ་སྔགས་འཆང་དེ་ཉིད་ཀྱི་ཕྱག་ནས་མ་བྱིན་
རླབས་ཆར་འབེབས་མར་གྲགས་པ།
གཞན་ཡང་བྲིས་ཐང་བྱིན་རླབས་ཆེ་ཞིང་ཕུན་སུམ་ཚོགས་པ་བསམ་
གྱིས་མི་ཁྱབ་པར་བཞུགས་པའི་སྤྱན་སྔར་མཆོད་པའི་རྫས་ཀུན་བཟང་མཆོད་
སྤྲིན་ལྟར་དུ་བཞུགས་པ་ཀ་ཕན་གནམ་རྒྱན་ཁྱད་གོས་འབའ་ཞིག་ལས་གྲུབ་པ།
འདིའི་འོག་མགོན་ཁང་དགྲ་ལས་རྣམ་རྒྱལ་ན་རྟེན་གྱི་གཙོ་བོ་ལ་
གུར་གྱི་མགོན་པོའི་སྐུ་ཙན་དན་ལས་གྲུབ་པ། ས་ལོའི་ཐུགས་དམ་མགོན་པོ་
ཐོག་ཐུབ་མ། འདིའི་ཡས་སུ་འདོད་ཁམས་མའི་གསེར་སྐུ། རྟེན་རྡོ་བྲམ་
གཟུགས་བྲིས་པ་བཞི་ཙམ་དང་། ཁྱད་པར་ཞལ་གྱི་གཏོར་ཆེན་རྟེན་རྟེན་རྡོ་སྒོ་
ཁྱིམ་ཅན་དེ་ཡིན་ཞིང་། བཀའ་གཉན་བྱིན་རླབས་ཆེ་བ་ལ། གཞན་ཡང་
འདིར་མགོན་ཁང་འདིའི་རྟེན་སྒྲིག་སྐབས་ཨ་ཙ་རས་ཆེ་བརྗོད་བཅས་ཕུལ་བས་
རྟེན་རྡོ་རྣམས་ཀྱང་བཞུགས། འདི་རྣམས་ཀྱི་གཡས་སུ་སྔགས་འཆང་གཟུངས་
པ་བའི་ཐུགས་དམ་མགོན་པོ། དེའི་གཡས་ན་རྒྱ་ནག་གསར་མའི་གུར་མགོན།
གཙོ་བོ་གཡོན་ན་ཤར་པ་ཡེ་ཤེས་རྒྱལ་མཚན་སོགས་ཤར་པ་ན་རིམ་གྱི་ལྕམ་དྲལ།
དེའི་གཡོན་ཐེག་ཆེན་ཆོས་ཀྱི་རྒྱལ་པོ་ཀུན་དགའ་བཀྲ་ཤིས་ཀྱི་ཐུགས་དམ་མ་
མདའ་གང་ཙམ་འདི་རྣམས་འབུར་གྱི་ཚུལ་དུ་བཞུགས་ཤིང་། གཞན་ཡང་



181
-
-
-
-
གདན་སའི་གནས་ཡིག
མགོན་ཁང་འདིར་འཕགས་པ་རིན་པོ་ཆེའི་གཟིགས་སྣང་བྲིས་ཐང་དེ་ཉིད་ཀྱི་
ཕྱག་ནས་མ་གཙོ་བོར་བཞུགས་པའི་བླ་མ་གོང་མའི་ཐུགས་དམ་རྟེན་ཐང་སྐུ་
ཕྱག་ནས་ མ་ཕོན་ཆེན་བཞུགས་པའི་སྤྱན་སྔར་གཏོར་ཚོགས་སྤྱན་གཟིགས་
བསམ་གྱིས་མི་ཁྱབ་པ་དང་བཅས་རྒྱལ་བའི་བསྟན་པའི་དབུ་འཕང་མཆོག་ཏུ་
སྩོལ་བའི་བདག་ཉིད་དུ་བཞུགས་པ་ལགས། འདི་ཉིད་རྨང་ནས་ཉམས་གསོ་
གསར་བཞེངས་འཇམ་མགོན་དབང་སྡུད་སྙིང་པོས་མཛད་ཅིང་། ནང་དུའང་
མཆོད་རྫས་ཕུན་སུམ་ཚོགས་པའི་སྟེང་དུ་གསེར་ཟངས་རྒྱལ་མཚན་རྔ་གདུགས་
རྣམས་བསྐྲུན་པ་ལགས།
འདིའི་བྱང་སྟོད་ན་དཀར་ ཤཱཀྱ་གྲགས་ཀྱི་གཟིམ་ཁང་ཟུར་ཁང་བླ་
བྲང་དུ་གྲགས་མོད། ད་ལྟར་ཀུན་གྱིས་བརྟེན་པའི་མིང་རྟེན་ལ་བཏགས་ནས་
རྗེ་བཙུན་གྲགས་པའི་གཙུག་ལག་ཁང་ན། རྗེ་བཙུན་རིན་པོ་ཆེ་གྲགས་པ་རྒྱལ་
མཚན་གྱི་ཞལ་སློབ་དཀར་སྟོན་ཤཱཀྱ་གྲགས་ཀྱིས་བཞེངས་པའི་རྗེ་བཙུན་མཛེ་
ཐོད་མར་གྲགས་པ་གངས་ཁྲོད་རྡོར་འཛིན་བྱེ་བའི་རྒྱན་གྲགས་པ་རྒྱལ་མཚན་
ཉིད་ཀྱི་རབ་གནས་མ། དེང་སྐབས་ ལྷ་ ཆེན་ གཙུག་ལག་ ཁང་ན་བཞུགས།
གཞན་ཡང་ལྷ་ཁང་འདིར་བཞུགས་པའི་ཏེ་ར་བ་བྱམས་པ་མགོན་པོའི་ནང་རྟེན་
ཐུབ་དབང་བདུད་འདུལ་མ། དཀར་སྟོན་ཤཱཀྱ་གྲགས་ཀྱི་ནང་རྟེན་འཇམ་པའི་
དབྱངས་ཀྱི་སྐུ་བརྙན། གཞན་ཡང་ཕུར་པ་ཆེན་པོ་བྱིན་ཆགས་པ། གཙུག་
ལག་ཁང་གཞན་ནས་སྤྱན་དྲངས་པའི་གསེར་སྐུ་གྲངས་མང་ཆེ་བ་དུ་མ་དང་།
དུས་ཕྱིས་ཀུན་བློ་སྐུ་ཐོག་ལ་འདིའི་ཁྱམས་ན་སྒྲོལ་དཀར་བརྒྱ་ཚར་བཞུགས་པ་
ལ། དེང་སང་གི་དུས་དབང་སྡུད་སྙིང་པོས་གསར་བཞེངས་འདི་བཞིན་གནང་



182
གནས་མཆོག་ས་སྐྱ།
སྐབས་སྒྲོལ་དཀར་ཐོག་ཚད་ལ། སྔོན་སྔགས་འཆང་གྲགས་པ་བློ་གྲོས་ཀྱི་རྒྱལ་
སྲས་བསོད་ནམས་དབང་ཕྱུག་རྣམས་ཀྱིས་ཉམས་གསོའི་སྐབས་ལྡེབས་བྲིས་སུ་
བཞུགས་པའི་སྔགས་འཆང་ཆེན་པོའི་སྐུ། ཚེ་དཔག་མེད། ཛམ་སེར་རྣམས་
ཚར་དུ་མ། དམར་པོ་སྐོར་གསུམ་བཅས་བཞུགས་པ་རྣམས་ཞལ་གྲངས་དེ་
དང་མཐུན་པའི་འབུར་དུ་ས་ཆེན་དབང་སྡུད་སྙིང་པོས་བཞེངས་ཤིང་ཁྱམས་
ཀྱང་གཙུག་ལག་ཁང་གཅིག་དྲིལ་མཛད་དེ་བཞུགས་སུ་གསོལ། བདེ་བར་
གཤེགས་པའི་གསུང་རབ་ཀྱང་བསམ་གྱིས་མི་ཁྱབ་པ་བཞུགས་པ་རྣམས་ལ་ཀུན་
དགའ་རྭ་བ་གདོང་རྟགས་གླེགས་ཐག་བཅས་མཐོང་བ་ཙམ་གྱིས་དད་པའི་ཕྲེང་
བ་ཀུན་དུ་གཡོ་བའི་མདུན་སར་ས་རྒྱན་ཀ་ཕན་བླ་རེ་ཁྱད་ཅན་སྟེང་དུ་གསེར་གྱི་
གན་ཇི་ར། གསེར་ཟངས་གི་རྒྱལ་མཚན་སྤེན་བད་ལ་མཎྜལ་གྱི་རྒྱན་དྲིལ་བུ་
གསུང་སྙན་སྒྲོག་པ། །
འདིའི་ཤར་ཕྱོགས་ན་སྔགས་འཆང་མངྒའི་མཚན་ཅན་གྱིས་མཛོད་པ་
ནམ་མཁའ་བསམ་གྲུབ་ཀྱི་དགོངས་རྫོགས་སུ་བཞེངས་པའི་མཐོང་བ་དོན་
ལྡན་དུ་གྲགས་པ་འདི་ན་རྟེན་གྱི་གཙོ་བོ་ལ་ཀུན་རིགས་རྣམ་པར་སྣང་མཛད་ཀྱི་
སྐུ་ཡི་སྣང་བརྙན་གསེར་ཟངས་ལས་གྲུབ་པའི་མི་ཚད་མ། སྐུ་རྒྱུ་གོང་མཚུངས་
ལས་གྲུབ་པའི་འཁོར་གྱི་ལྷ་སུམ་ཅུ་རྩ་དྲུག་བཞུགས་པའི་གཙོ་བོ་ལ་རིང་བསྲེལ་
སོགས་བྱིན་རླབས་ཀྱི་རིགས་བསམ་བརྗོད་ལས་འདས་པ་བཞུགས་ཤིང་། དེང་
སྐབས་ལྷ་ཆེན་ཆོས་གྲྭ་ཆེན་མོར་བཞུགས། ་
འདིའི་བཟོ་ཕུད་དུ་བཞེངས་པའི་རྒྱལ་བ་རིན་ཆེན་འབྱུང་ལྡན་ལ་རྒྱལ་
བའི་རིང་བསྲེལ་གསུམ། སྦྱོང་བའི་རྒྱལ་པོ་སོགས་དྲུག་ལ་རྒྱལ་བའི་རིང་



གདན་སའི་གནས་ཡིག
183
བསྲེལ་རེ་རེ་གཞན་རྣམས་གོང་ལྟར་དུ་བཞུགས། འདིར་སྟེང་སྟར་གྱི་གཙོ་བོ་
ལ་དཔའ་བོ་རྡོ་རྗེ་ཆོས་སམ་སངས་རྒྱས་རྡོ་རྗེ་ཆོས་ནས་བཟུང་རྣལ་འབྱོར་
གསང་མཐའི་ཡང་སྙིང་རྗེ་བཙུན་རྡོ་རྗེ་རྣལ་འབྱོར་མའི་ཆོས་འཁོར་བླ་མ་རྒྱུད་
པའི་སྐུ་ཡི་སྣང་བརྙན་བཅུ་ཕྲག་བཞི་ཙམ་ཡོད་པ་འདི་རྣམས་སྨན་འདམ་དཔེ་
གྲགས་སོགས་བྱིན་རྟེན་བསམ་གྱིས་མི་ཁྱབ་པ་འདྲེས་པའི་སྨན་འདམ་ལས་གྲུབ་
པ། རིང་བསྲེལ་རྣམ་བཞིས་ཕྱུར་བུར་གཏམས་པ་སྔགས་འཆང་མངྒའི་མཚན་
ཅན་གྱི་རབ་གནས་བཅས་བཞུགས། ནུབ་ཕྱོགས་སུ་དབང་སྡུད་སྙིང་པོའི་
ཞབས་བརྟན་དུ་བསྐྲུན་པ་སྣང་མཐའི་སྐུ་བརྙན་ཉིད་ཀྱི་ཕྱག་ནས་མ། ལྡེབས་
བྲིས་ལ་སྒོ་ཡི་ནུབ་ན་ཀུན་རིག་ཕྱི་དཀྱིལ་མགྲོན་ཐབས་ཀྱི་ལྷ་རྣམས་བཞུགས་
ཤིང་། གཞན་ཡང་ལྡེབས་བྲིས་ཕུན་སུམ་ཚོགས་པ་བཞུགས།
དེའི་སྟེང་དུ་གསེར་སྐུ་ལྷ་ཁང་ངམ་འགྲོ་བ་ཕལ་མོ་ཆེས་དབུས་ཕེབས་
ལྷ་ཁང་ དུ་ འབོད་ པ་ འདི་ སྐྱབས་ མཆོག་ ངག་ དབང་ ཀུན་ དགའ་ བློ་ གྲོས།
འཇམ་མགོན་མཐུ་སྟོབས་དབང་ཕྱུག་སྐུ་མཆེད་རྣམ་པ་གཉིས་དབུས་ཕེབས་
སྐབས་ཡངས་པའི་ཡུལ་གྲུ་མཐའ་དད་ནས་སྐུ་རྟེན་བསམ་གྱིས་མི་ཁྱབ་པ་ཕྱག་
བབས་བྱུང་བ་ཐུགས་བསྐྱེད་རྨད་དུ་བྱུང་བས་མཐོང་བ་དོན་ལྡན་ཉམས་གསོ་
གསར་བཞེངས་གནང་བ་དང་ཆབས་ཅིག་ལྷ་ཁང་གསར་བཞེངས་མཛད་པ་
འདི་ན་ཐུབ་པ་བདུད་འདུལ་མ་གཙོ་བོར་གྱུར་པའི་སྐུ་རྒྱ་གར་རྒྱ་ནག་ཛྷེ་ཀྴིམ་
བཅས་བགྲང་ལས་འདས་པ་འདི་ཉིད་ཡབ་རྗེ་ཆོས་ཀྱི་རྒྱལ་པོ་དེ་ཉིད་དགུང་
གྲངས་ཉེར་དགུར་ཕེབས་སྐབས་དཔལ་ས་སྐྱའི་ཕྱིས་བྱོན་གདུང་རབས་རྣམས་
ལ་འཐས་སུ་བསྐྲུན་པ་ལགས།



184
གནས་མཆོག་ས་སྐྱ།
འདིའི་བྱང་ཤར་ན་མགོན་ཁང་བདུད་དཔུང་ཟིལ་གནོན་ན་སྔགས་
འཆང་མངྒའི་མཚན་ཅན་ཉིད་ཀྱིས་ཕྱག་བཟོ་གུར་མགོན་ལྕམ་དྲལ་ཞིང་སྐྱོང་
བྲམ་ཟེའི་གཟུགས་ཅན་རྣམས་ཀྱི་ཞལ་འབག་རྔམ་ཟིལ་ཅན་བྱིན་རླབས་ཕུལ་དུ་
སོན་པ་རྣམས་གཙོ་བོར་བཞུགས་ཤིང་། གཞན་ཡང་གང་གི་ཡབ་རྗེ་རྒྱལ་
དབང་བསོད་ནམས་དབང་ཕྱུག་པའི་ཐུགས་དམ་རྟེན་རྡོ་ནག་ལས་གྲུབ་པའི་
མགོན་སྐུ་ཆེ་བ། སྨན་འདམ་ལས་གྲུབ་པའི་མགོན་པོ་ཆུང་བ་བྲམ་གཟུགས།
ཡང་མངྒའི་མཚན་ཅན་གྱི་ཐུགས་དམ་མ་སྨན་འདམ་ལས་གྲུབ་པའི་མགོན་སྐུ་ཆེ་
བ་འདིའི་ཕྱག་ནས་མ། རྟ་མགྲིན་གསང་སྒྲུབ་ཀྱི་སྐུ་བླ་མ་གོང་མའི་ཕྱག་ནས་
མའི་བྲིས་འབུར་བསམ་གྱིས་མི་ཁྱབ་པས་གང་བ་དྲག་པོའི་གཞལ་ཡས་ཁང་སྤྱན་
གཟིགས་ཐུགས་དམ་གཏོར་ཚོགས་སྟེང་དུ་རྔ་གདུགས་བཅས་བསྐྲུན་ཏེ་ཀུན་བློ་
སྐུ་འཁོར་རྡོར་འཛིན་ཚོགས་དང་བཅས་པས་རབ་གནས་མཛད་པ་འདི་ལགས།
བཞི་ཐོག་ཕོ་བྲང་གི་ཤར་ཕྱོགས་ན་དགེ་འཕེལ་བླ་བྲང་གི་གཙུག་ལག་
ཁང་ནང་སྔོན་སེང་གེ་སྒང་གི་བླ་བྲང་ནས་སྤྱན་དྲངས་པའི་མཉམ་མེད་རྣམ་
འདྲེན་བཞི་པ་དགུང་གྲངས་བཅུ་གཉིས་སུ་ཕེབས་ པའི་སྐུ་ཚད་ལྷ་ལྡན་ན་
བཞུགས་པའི་ཤཱཀྱ་མུ་ནི་འདི་དང་སྐུ་ཚད་མཉམ་པ་བདུད་སྡེའི་སྟོབས་འཕྲོག་
ངག་དབང་ཀུན་དགའ་རིན་ཆེན་གྱིས་འགུལ་སྐྱོན་སོགས་ལེགས་པར་འཆོས་
ཤིང་གང་ཅིའི་ཞབས་ཏོག་ཕུལ་ཞིང་རབ་ཏུ་གནས་པའི་བྱིན་རླབས་ཤིན་ཏུ་ཆེ་
བ་སྐུ་རྒྱུ་རྒྱ་ནག་པ་ཁྲི་རྒྱབ་ཅན་འདི་བཞུགས། དེའི་གཡས་ན་ཐུབ་པ་བདུད་
འདུལ་གསེར་སྐུ། དེའི་གཡས་ན་གསེར་ཟངས་ལས་གྲུབ་པའི་འོད་དཔག་མེད།
རྟེན་གཙོའི་གཡོན་ན་འཇམ་དབྱངས་ཀྱི་གསེར་སྐུ། དེའི་གཡོན་རྡོ་སེམས་



185
གདན་སའི་གནས་ཡིག
གསེར་སྐུ་ཏེ་རིང་བསྲེལ་གྱི་ཕུང་པོར་བཞུགས་པ། གཞན་ཡང་ལི་དམར་བྱིན་
རླབས་ཅན་སོགས་ཤིན་དུ་མང་བ་བཞུགས་པའི་སྤྱན་སྔར་རོལ་མོ་ལ་སོགས་པའི་
མཆོད་སྤྲིན་རྣམས་དང་། སྟེང་དུ་གན་ཇི་ར་བཅས་སྔགས་འཆང་ཀུན་དགའ་
རིན་ཆེན་གྱིས་ཕུལ་བ་ཡིན་ནོ། དེ་རྗེས་བསོད་ནམས་དབང་ཕྱུག་པས་ཀྱང་
ཉམས་གསོ་མཛད་པ་ལགས། །
འདིའི་རྒྱབ་ན་བླ་བྲང་ཉི་ཟླའི་གཙུག་ལག་ཁང་འོག་ན་ འཇམ་
དབྱངས་ཀྱི་གསེར་སྐུ་ཆེ་བ་ཁྲི་རྒྱབ་དང་བཅས་པ་གཞན་ཡང་ཐུབ་པའི་སྐུ་ཁྲི་
རྒྱབ་དང་བཅས་པ་རྣམ་རྒྱལ་མཆོད་རྟེན་ཆེ་ཆུང་། ཁྱད་པར་རྒྱལ་དབང་
བསོད་ནམས་དབང་ཕྱུག་པས་རྒྱལ་ཚབ་མི་ཕམ་མགོན་པོའི་སྐུ་ཐོག་ཚད་མ་རྒྱབ་
ཡོལ་བཅས་གྲང་གསེར་བྱིབས་བྱུགས། ཚེ་དཔག་མེད་ཤར་གཟིགས་རིགས་
གསུམ་གྱི་སྐུ་བརྙན། ཞལ་བྱང་གཟིགས་ཀྱི་བང་རིམ་ལ་རྡོ་རྗེ་འཆང་ལ་ལམ་
འབྲས་བླ་མ་རྒྱུད་པའི་སྐུ་བཅུ་ག་གསུམ་གྱིས་བསྐོར་བ། སྟེང་གི་གཙུག་ལག་
ཁང་ན་རིགས་ལྡན་རྣམ་རྒྱལ་གྲགས་པ་བཟང་པོའི་སྐུ་སྤུར་བྱིན་རླབས་ཤིན་ཏུ་
ཆེ་བ་དངུལ་གདུང་རིན་པོ་ཆེའི་བུམ་ལྡིར་ལ་དྲོད་རྒྱུན་མི་ཆད་དུ་ཡོད་པ་དེ་དང་།
ཀུན་མཁྱེན་ཉི་མའི་གཉེན་གྱི་སྣང་བརྙན་དགའ་ལྡན་ནས་བྱོན་པ་གསུང་བྱོན་ལ་
བཟླས་ཆོག་མར་གྲགས་པ་གཉིས་གཙོ་བོར་བཞུགས་པའི་དངུལ་གདུང་ གི་
གཡས་ན་ཉི་ལྡེ་བ་ཀུན་རྒྱལ་གྱི་སྐུ་མི་ཚད་མ། གཡོན་ནའང་ཉི་ལྡེ་བའི་སྐུ་མི་
ཚད་མ། གཡས་ཀྱི་སྐུ་མདུན་དུ་རིམ་བཞིན་རྡོ་རྗེ་འཆང་ངག་དབང་རྣམ་རྒྱལ་
གྱི་སྐུ་དགོངས་རྫོགས་སུ་རྒྱལ་དབང་བསོད་ནམས་དབང་ཕྱུག་པས་བཞེངས།
ཨ་མེས་ཞབས་ཀྱི་སྨན་སྐུ། གྲུབ་མཆོག་མཐུ་སྟོབས་དབང་ཕྱུག མུས་ཆེན་



186
གནས་མཆོག་ས་སྐྱ།
སངས་རྒྱས་རྒྱལ་མཚན། བསོད་ནམས་དབང་པོ་རྣམས་ཀྱི་སྨན་སྐུ། གཞན་
ཡང་ཐུབ་དབང་རྡོ་རྗེ་འཆང་བདེ་ཀྱེ་གསང་གསུམ་ཛྷེ་ཀྴིམ་གྱི་སངས་རྒྱས་སུམ་
ཅུ་སོ་ལྔ་སོགས་ལི་ལྗོན་སོགས་བགྲང་ལས་འདས་པ། གདུང་རྟེན་ལྕགས་
རྩེགས་མ་དང་། མེ་ཞབས་མ་འདྲེས་པའང་བརྒྱ་ཕྲག་བརྒལ་ཙམ་བཞུགས་
པའི་སྟེང་འོག་ཐམས་ཅད་ས་རྒྱན་གནམ་རྒྱན་སོགས་ཀུན་བཟང་མཆོད་སྤྲིན་
ལྟར་དུ་བཞུགས་པས་སྟེང་གསེར་འབྲུ་སོགས་ཀྱིས་སྤྲས་ཏེ་བཞུགས།
རྫོང་ཆུང་བླ་བྲང་ནི་པུ་ ཏྲ་ལྕམ་ སྲིང་རྣམས་ འགྲོ་ བའི་ མགོན་ པོ་
འཕགས་པ་བློ་གྲོས་རྒྱལ་མཚན་གྱིས་ཕྱུགས་རྫིར་སྤྲུལ་པའི་མོན་པ་ཕྲུ་གུ་གསུམ་
གྱི་བཞུགས་གནས་མོན་གྲོགས་ཅེས་གྲགས་པའི་ནུབ་འགྲམ་ན་ཡོད་པ་འདིའི་
རྟེན་གྱི་གཙོ་བོ་ལ་མཐུ་སྟོབས་ནུས་པའི་བདག་ཉིད་སྔགས་འཆང་གཟུངས་ཀྱི་
དཔལ་བའི་ནང་རྟེན་རྡོ་རྗེ་འཆང་ཆེན་པོའི་སྣང་བརྙན་ཁྲི་རྒྱབ་བཅས་པ།
མཁན་ཆེན་གཡག་མི་ཕམ་ཆོས་ཀྱི་བླ་མ་སངས་རྒྱས་དཔལ་དེ་ཉིད་ཀྱི་ཐུགས་
དམ་རྟེན་ཙན་དན་དཀར་པོ་ལས་གྲུབ་པའི་སྒྲོལ་མ་གསུང་བྱོན་མ་ཁྲི་རྒྱབ་
བཅས། དེའི་གཡོན་ན་ཁ་ཆེ་ཁྲི་གདན་ནས་གདན་དྲངས་པའི་ཐུབ་པ་ལོངས་
སྐུ་ཁྲི་རྒྱབ་བཅས། དེའི་གཡས་ན་སྤྲུལ་སྐུ་གཉིས་སོགས་བྱིན་རླབས་ཆེ་ཞིང་
དངོས་གཙང་བ་མང་དུ་བཞུགས་པ་དང་། ཐུགས་རྟེན་ཁ་ཡར་བཞུགས་པའི་
གནས་འདིར་ས་རྒྱུན་གནམ་རྒྱུན་བཅས་ཀྱི་ཁྲོད་ན་གཟུངས་ པའི་གཟིམས་
གདན་བཅས་ཀྱི་སྟེང་གསུང་རབ་གླེགས་བམ་བཅས་ཀུན་བློས་ཕྱག་རྒྱས་བཏབ་
ཏེ་བཞུགས་སོ།
འདིའི་ནུབ་ཀྱི་མགོན་ཁང་ན་དཔལ་རྡོ་རྗེ་ནག་པོ་ཆེན་པོ་གུར་གྱི་



གདན་སའི་གནས་ཡིག
187 །
-
-
-
-
མགོན་པོའི་སྐུ་ལྡེབས་བྲིས་ཐོག་ཚད་མ་སྔགས་འཆང་གྲགས་པ་བློ་གྲོས་དེ་ཉིད་
ཀྱི་ཕྱག་བྲིས་སུ་སྟར་བ་དེང་སང་གི་ལྷ་བཟོ་བ་སུས་ཀྱང་འགྲན་པར་མི་ནུས་པ་
མཐོང་བ་ཙམ་གྱིས་སྐྱི་གཡའ་བ་དང་། དགའ་བདེ་ཟུང་འབྲེལ་དུ་སྩོལ་བ་འདི་
ཉིད་མགོན་པོ་དངོས་དང་གཉིས་སུ་མེད་པར་བཞུགས་པའི་མདུན་སར། ནེ་
ཙོ་སྦ་སྟོན་གྱི་ཐུགས་དམ་མགོན་པོ་ལྕམ་དྲལ་གྱི་སྨན་སྐུ་ཤིན་དུ་ཆེ་བ་བྱིན་ཆེན།
བླ་མ་མཉམ་མེད་པ་དང་། གཟུངས་པའི་ཐུགས་དམ་རྟེན་མགོན་པོ་རེ་རེ།
གཞན་ཡང་དམིགས་བསལ་མེད་པའི་གུར་ལྕམ་བྲལ། སྔགས་འཆང་གཟུངས་
པའི་ཐུགས་དམ་བྲམ་གཟུགས་རྡོ་སྐུ་རང་བྱོན། དེ་ཉིད་ཀྱི་ཐུགས་དམ་ཕུར་པ་
རྟེན་རྡོ་བྱིན་ཅན་ཆེ་ཆུང་རྣམས་ན་བཟའ་དང་བཅས་བཞུགས་པའི་མཐར་ཕྱི་
ནང་གསང་གསུམ་གྱི་རྟེན་རྫས་མཆོད་རྫས་མང་བ། ཁྱད་པར་ནལ་བུའི་རྒྱན་
དངོས། དགྲ་བགེགས་བསྒྲལ་བའི་དོན་སྙིང་ལ་སོགས་པས་ཡོངས་སུ་གང་བའི་
དྲག་པོའི་གཞལ་ཡས་ཁང་འདིར་བཞུགས།
འདིའི་ཤར་གྱི་མགོན་ཁང་ན་སྔགས་འཆང་གཟུངས་པས་ཕྱག་ནས་
ཕོག་པའི་མགོན་པོ་ལྕམ་དྲལ་བཞུགས་པ། བསེ་དུ་བས་གདན་སར་དམག་
དྲངས་དུས་ བཟུངས་ པས་ བྲག་ རྫོང་ མ་ བསྡུས་ ཙམ་ མཛད་ ཕྱག་ ཞལ་ བར་
བརྡབས་པས་མགོན་པོ་ཕྱེད་ཚལ་དུ་བཀས་པ་ལ། སྔགས་འཆང་གྲགས་བློ་ལ་
ཉམས་གསོ་དགོས་པས་བསྐུལ་མ་བྱུང་བས་དེས་ཉམས་གསོ་མཛད་དེ་སྟེང་དུ་
གན་ཇི་ར་དང་རྒྱལ་མཚན་རྔ་གདུགས་བཅས་སྩལ་བའི་མགོན་ཁང་ནུབ་མའི་
ནུབ་རྒྱུད་འདི་སླར་ཡང་ས་ཆེན་ཀུན་བློས་ཉམས་གསོ་ཕྲན་ཙམ་མཛད་པ་ལགས།
འདིར་གྲང་མོ་ཆེའི་བླ་བྲང་ན་བཞུགས་པའི་གཙུག་ལག་ཁང་ན་བྱང་



188
གནས་མཆོག་ས་སྐྱ།
དབུས་ན་བླ་མ་མཉམ་མེད་པའི་འདྲ་སྐུ། རྟེན་གཙོ་ཞང་མདོ་སྡེ་པའི་ནང་རྟེན་
ཐུབ་པ་ལོངས་སྐུ་མ། དེའི་འཁྲིད་ན་འཇམ་དབྱངས་སྐྱ་བོའི་ནང་རྟེན་ཐུབ་པ་
སྤྲུལ་སྐུ། བླ་མ་མཉམ་མེད་པའི་ནང་རྟེན་སྨན་འཇིམ་ལས་གྲུབ་པའི་ཐུབ་པ།
འགྲོ་མགོན་ཆོས་རྒྱལ་འཕགས་པའི་ཐུགས་དམ་ཀྱི་ཀྱེ་རྡོར་བློས་བསླངས་རྒྱ་ནག་
མ། སྔགས་འཆང་བཟུངས་པའི་ནང་རྟེན་རྡོ་རྗེ་འཆང་། དཀར་ཤཱཀྱ་གྲགས་
ཀྱི་ནང་རྟེན་རྣམ་རྒྱལ་མཆོད་རྟེན་སོགས་མང་དུ་བཞུགས། ལུས་ཅན་སྒྲིབ་
པའི་ནད་སེལ་གསུང་རབ་ཀྱང་མང་དུ་བཞུགས་ཤིང་། གཞན་ཡང་འདིར་བླ་
མ་མཉམ་མེད་པ་ཉིན་རེ་བཞིན་ཆང་ཀླུམ་ཚོད་རེ་བཞེས་པས་དེའི་སིང་རྫ་
བཞུགས་པ། འདི་ནས་དད་ལྡན་མང་པོ་ལ་བདུད་རྩི་འཐུང་རྒྱུ་བྱུང་བས་ལོ་
རྒྱུས་མང་ཞིང་། ཉེ་དུས་ཡབ་རྗེ་བསོད་ནམས་རིན་ཆེན། ཕྱིས་སུ་ཀུན་བློས་
གཟིགས་སྐྱོང་ཆེ་སྐབས་བདུད་རྩི་བཞེས་རྒྱུ་བྱུང་ཏེ་ངོ་མཚར་དགོངས་ཏེ། དེ་
ནས་བཟུང་གོས་བཟང་སྒྲིགས་ཀྱི་རྟེན་མཐོང་གི་ཁ་བཅད་ཕྱག་རྒྱས་བཏབ་ཏེ་
བཞུགས་སུ་གསོལ་བ་ལ་ས་རྒྱན་གནམ་རྒྱན་མཆོད་རྫས་བསམ་གྱིས་མི་ཁྱབ་པ་
དང་བཅས་བཞུགས།
འདིའི་སྟེང་གྲུབ་ཆེན་ལྷ་ཁང་ དུ་ གྲགས་ པའམ་ དངོས་གྲུབ་ཆར་
འབེབས་གླིང་དུ་གྲགས་པ་འདི་ཉིད་ནི། ས་ཆེན་ཀུན་དགའ་བློ་གྲོས་སྐུ་མཆེད་
ཀྱིས་བླ་བྲང་འདི་ཉམས་གསོ་གསར་བཞེངས་ལྟ་བུ་གནང་བའི་གཙུག་ལག་ཁང་
ན་བཞུགས་པའི་རྟེན་རྣམས་ནི། འདིར་གྲུབ་ཆེན་བརྒྱད་བཅུ་རྩ་བཞིའི་སྐུ་
བརྙན། དངུལ་དཀར་ལས་གྲུབ་པའི་ཡབ་རྗེ་བསོད་ནམས་རིན་ཆེན་གྱི་སྣང་
བརྙན། སྦྱིན་བདག་ཚུལ་དུ་ས་ཆེན་ཀུན་བློ་སྐུ་མཆེད་རྣམས་བཞུགས་པའི་



189
གདན་སའི་གནས་ཡིག
སྤྱན་སྔར་དཀར་ཆས་བསམ་གྱིས་མི་ཁྱབ་པ། རྒྱ་ཏིང་ཁྱད་མཚར་མང་བ། ཀ་
ཕན་བླ་བྲེ་སོགས་ཀྱིས་ཕྱུར་བུར་གཏམས་ཏེ་བཞུགས། ནུབ་ཀྱི་མགོན་ཁང་ན་
བླ་མ་མཉམ་མེད་པ་དང་གཟུངས་ཀྱི་དཔལ་བའི་ཐུགས་དམ་གུར་ལྕམ་དྲལ།
འཕགས་པའི་ཐུགས་དམ་དཀར་བདུད་ལྕམ་དྲལ་ཞལ་འབག་གི་རིགས་ཁ་ཤས།
ཕྱི་ནང་གསང་གསུམ་གྱི་སྤྱན་གཟིགས་གཏོར་ཚོགས་བཅས་བཞུགས་པ་རྣམས་
ཀྱི་སྟེང་ན་གསེར་གྱི་གན་ཇི་ར་རྒྱལ་མཚན་རྔ་གདུགས་བཅས་བཞུགས།
གདན་ས་ཆེན་པོའི་ས་འཛིན་ལྷུན་པོའི་ངོགས་ལ། རྟེན་གྱི་མིང་བརྟེན་
པ་ལ་བཏགས་པའི་ས་བིར་བཞུགས་ཁྲི་ལ་རྣལ་འབྱོར་གྱི་དབང་ཕྱུག་བིར་ཝ་
པ་དང་བརྩེ་ཆེན་ས་སྐྱ་པ་ཆེན་པོ་ཞལ་སྤྲོད་ལ། རྗེ་བཙུན་རིན་པོ་ཆེ་དང་།
བདུད་ཀྱི་སྟོབས་འཕྲོག་སྔགས་འཆང་ཀུན་དགའ་རིན་ཆེན་སོགས་གོང་མ་མང་
པོའི་སྣང་བརྙན་བཞུགས་ཤིང་། འདིའི་ཤར་ངོས་ན་རྒྱ་རྒན་ཁ་ར་རྒྱབ་ངོས་ན་
གཙང་བྱམས་པ་རྡོ་རྗེ་རྒྱ་མཚན་གྱི་བརྒྱུད་བཤད་འདོམས་པའི་བཞུགས་ཁྲི་
བཅས་ཀྱང་བཞུགས། །
དེ་ནས་བླ་བྲང་ཟམ་པ་ཞེས་གྲགས་པ་དམ་ཅན་པུ་ཏྲ་ཆེན་པོ་གནས་
ཤིང་། ས་སྐྱ་པའི་ཞལ་ངོ་སྐུ་གདུང་རིགས་མ་གཏོགས། བདག་ཆེན་རིན་པོ་
ཆེའི་ཁྲི་ཐོག་པས་བཀའ་བསང་གྲོལ་བ་ལས་གཞན་མ་འདིར་གཞོན་པར་རྟེན་
ནས་མྱུལ་མི་ཆོག་པས་ཕ་རོལ་ན་དམ་ཅན་མོན་བུ་པུ་ཏྲའི་བཞུགས་ཁང་སྟེང་རྔ་
གདུགས་མཚམས་བཞི་དར་ཕུང་བཅས་པའི་དབུས་ན་དམ་ཅན་པུ་ ཏྲའི་སྐུ་
བཞུགས་པའང་མི་གཡེལ་རྟག་ ཏུ་བྱ་ར་བྱེད་པའི་ཚུལ་ དུ་ བཞུགས་པ་འདི།
དེང་སང་གི་དུས་སུ་བླ་མ་གོང་མའི་ཆེ་བ་མི་སེམས་མངོན་པའི་ང་རྒྱལ་ཅན་མང་



190
གནས་མཆོག་ས་སྐྱ།
བར་རྟེན། དུས་སྐབས་བསྟུན། ས་སྐྱ་པ་མཐུ་ཆེན་དབང་སྡུད་སྙིང་པོས་
བསྐྲུན་པ་ལགས།
འདིའི་གཡས་ཕྱོགས་ཆོས་ཞིང་བྱ་ཁྲ་མའི་མཐའ་ལ་སྔོན་དུ་རྒྱལ་ཡུམ་
དམ་པ་བསྟན་འཛིན་བསོད་ནམས་བཟང་མོས་འདིའི་བྱང་ངོས་ལ་མན་ཐང་མ་
ཎིའི་འཁོར་ལོ་བཅུ་ཕྲག་བཅུ་དང་གསེར་རིའི་གྲངས་ལྡན་ཙམ་བཞུགས། ས་
ཆེན་ཀུན་བློས་མ་སྟར་རིང་མོ་འདི་བཞེངས་དུས་དེ་བཞིན་མཛད།
ལྷ་ཆེན་གཙུག་ལག་ཁང་ནས་ལྷོ་ཕྱོགས་སུ་རྒྱང་གྲགས་ཙམ་བགྲོད་པས་
གཡའ་སྤང་མཚམས་ན་བསམ་བརླིང་དགོན་པའམ་མགོན་ཁང་འདི་ཡང་
དཔལ་ལྡན་དམག་ཟོར་དགྲ་ལྷའི་རྒྱལ་མོ་འདི་དང་། ཞིང་སྐྱོང་དྲག་པོ་དབང་
ཕྱུག་འདི་གཉིས་ལྕམ་སྲིང་ཡིན་པ་ལ། ཞིང་སྐྱོང་ཆེན་པོ་འདི་ཉིད། གཉན་ལོ་
དར་མ་གྲགས་ཀྱི་རི་སུལ་གྱི་རྣལ་འབྱོར་མ་ཚོགས་ཀྱི་འཁོར་ལོ་སོགས་ཀྱི་མཉེས་
པ་བྱས་པས་ཆོས་སྐྱོང་ཁྱད་པར་ཅན་འདི་སྤྱན་དྲངས་ཉེ་གནས་ཀྱི་ཚུལ་མཛད་
དུས་རེ་ཞིག་གཉན་ལོ་མྱ་ངན་ལས་འདའ་བ་བཞེས་པ་ན། ཁའུ་བྲག་རྫོང་དུ་
ཞལ་སློབ་ཆོས་ཀྱི་རྒྱལ་མཚན་གྱི་ཉེ་གནས་བགྱི་པར་བཀའ་བསྒོས་དེ་ལྟར་བགྱིས་
པས་གནས་སྐབས་རྫུ་འཕྲུལ་གྱི་བཀོད་པ་སྣ་ཚོགས་ཀྱི་རྐྱེན་ལས་གཟུགས་སྐུ་ཆོས་
དབྱིངས་ཚུལ་དུ་ཁའུའི་བྲག་ལ་ཐིམ་པ་འཁོར་བ་མ་སྟོང་བར་དུ་བསྟན་པ་
བསྟན་འཛིན་སྐྱོང་བའི་སླད་དུ་བཞུགས་པར་གནམ་གྱིས་བཀའ་བསྒོས་པ་ཞལ་
གྱིས་མཆེས་ཏེ་བཞུགས་པའི་ལོ་རྒྱུས་དམག་ཟོར་མས་ཐོས་པས་མིང་པོ་ཕྲད་དུ་
འོང་། དེ་ནས་རེ་ཞིག་སོང་བའི་ཚེ་མིང་པོས་ཨ་ལྕེ་འགྲོ་རན་ཏེ། སྨྲས་པས་
དེའི་ལན་དུ་འདི་སྐད་ཟེར་ཏེ་ངས་ནི་ཁྱེད་ཉིད་བསམ་ནས་འཕྲད་དུ་འོང་བ་



གདན་སའི་གནས་ཡིག
191
ཡིན་པས་དེའི་ཕྱིར་རེ་ཞིག་བརླིང་ནས་སྡོད་ཅེས་གསུངས་ཏེ་བསམ་བརླིང་ཞེས་
གྲགས་པ་ཡིན་ཏེ། དེས་ན་མཁས་གྲུབ་སྐྱེས་ཆེན་དུ་མས་བྱིན་གྱིས་རླབས་པའི་
གནས་འདིར་བླ་མ་ས་ཆེན་གྱི་ཞལ་སློབ་སྒོམ་པ་ཁྱི་འབར་ཞེས་བྱ་བའང་གནས་
འདིར་སྐུ་ལུས་མ་སྤངས་པ་ཕྱག་རྒྱ་ཆེན་པོ་མཆོག་དངོས་གྲུབ་ཐོབ་པ་དང་།
གཞན་ཡང་ཟངས་ཚ་སོགས་ཀྱང་གནས་འདིར་འཁྲུངས། དེའི་སྲས་མོ་སློབ་
དཔོན་མ་བསོད་ནམས་འབུམ་དུ་གྲགས་པས། ཇོ་མོ་གླིང་བཏབ་བཙུན་མའི་
སྡེ་གཙུགས་འཆད་ཉན་དར་ཞིང་རྒྱས། ཁྱད་པར་བླ་མ་ས་སྐྱ་པ་ཆེན་པོའི་སྐུ་
ཞང་བདག་ཆེན་ཤར་པ་རིམ་ཅན་གྱི་གནས་འདི་བདག་གིར་མཛད་སྔོན་དུས་སུ་
བླ་མ་སོ་སོའི་གཟིམ་སྤྱིལ། དགེ་འདུན་གྱི་ཚོགས་ཁང་སོགས་རྒྱ་ཆེན་བཞུགས།
སྔགས་འཆང་ཆེན་པོ་དང་། ཀུན་བློ་སོགས་ནས་ ཉམས་ གསོ་ཡང་གནང་།
ལྷག་ཏུ་ས་ཆེན་དཔལ་ལྡན་ཆོས་སྐྱོང་ནས་བསྐྱར་བསྐྲུན་མཛད་པའི་རྟེན་གཙོར།
ཤར་པ་འཇམ་དབྱངས་ཆེན་པོ་རིན་ཆེན་རྒྱན་མཚན་གྱི་ཐུགས་དམ་དཔལ་ལྡན་
དམག་ཟོར་རྒྱལ་མོ་རེ་མ་ཏི་དངོས་དང་ཁྱད་པར་མེད་པའི་སྐུ་ཡི་སྣང་བརྙན་
བྱིན་རླབས་ཅན་དང་། ཤར་པ་ཡེ་ཤེས་རྒྱལ་ མཚན་གྱི་ཐུགས་དམ་འདོད་
ཁམས་མ། ཐེག་ཆེན་རིན་པོ་ཆེའི་ཐུགས་དམ་གཤེད་དམར་སྐུ་བརྙན་རྣམས་
དང༌། ཁྱད་པར་འཇམ་མགོན་དཔལ་ལྡན་བཟང་པོས་གནས་འདིར་ཉམས་
གསོ་གསར་བཞེངས་སྐབས་གཤེད་དམར་ཐོག་ཚད་མ་ལྷ་མོ་རྗེ་ཁོལ་ཐོག་ཚད་མ་
རྣམས་གསར་བསྐྲུན་མཛད་པ་དང་། གྲགས་བློས་ཕྱག་བྲིས་ཐང་ག་ལྷ་མོའི་
རྟེན་རྡོ་གསུམ་བཅས་བཞུགས་པའི་དྲུང་ན། གྲགས་བློས་བཙུགས་པའི་རྗེ་ཁོལ་
གྱི་མདོས་སོགས་དང་། མཐའ་བསྐོར་སྟེང་བར་ཀ་ལོགས་སྤྱན་གཟིགས་ཁྲབ་



192
གནས་མཆོག་ས་སྐྱ།
-
-
-
རྨོག་མཚོན་ཆའི་ཚོགས་ཕྱོགས་མཚམས་ཐམས་ཅད་ངོ་མཚར་རྨད་དུ་བྱུང་བའི་
རང་བཞིན་དུ་གྱུར་བ་བཞུགས་པ་ལགས།
གདན་ས་ཆེན་པོའི་ཤར་ཕྱོགས་རྒྱང་གྲགས་ལྔ་ཙམ་གྱི་ས་ན་ སྤངས་
རྟོགས་ནུས་པ་ཕུལ་དུ་ཕྱིན་པའི་གསང་བ་ཆེན་པོའི་རྣལ་འབྱོར་པ་ཤ་སྟག་གིས་
ཡོངས་སུ་གང་བའི་གནས་མཆོག་ཁའུའི་བསྐྱེད་ལྷས་ཞེས་བྱ་བ་བྲག་རི་མཚོན་
ཆ་ཟིང་པ་ལྟ་བུའི་མདུན་གཉན་ལོ་ཙཱ་བ་དར་མ་གྲགས་ཀྱིས་མེ་འབར་གྱི་གཙུག་
ལག་ཁང་རྣམས་ཀྱི་མཆོག་ཏུ་གྱུར་པའི་མགོན་ཁང་ཆེན་མོ་ན་དཔལ་ཞལ་བཞི་
པའི་སྐུ་དངོས་སུ་བཞུགས་པ་ཡིན་ཅིང་། དེ་ཡང་གཉན་ལོས་རི་སུལ་གྱི་རྣལ་
འབྱོར་མ་ལས་ཆོས་སྐྱོང་འདིའི་རྗེས་གནང་གདམས་པ་རྣམས་ནོས་ཆོས་སྐྱོང་
ཀྱང་བན་ཆུང་ཞིག་ཏུ་བྱས་ཉེ་གནས་མཛད་བཞིན་པས་གནས་འདིར་བཞུགས་
ཡུལ་བསྐྲུན། ཆོས་སྲུང་ཞིང་སྐྱོང་ཉིད་ལ་བཀའ་བསྒོས་པས་དེའི་ཚེ་ཀུན་ལ་
མངོན་པས་གཙུག་ལག་ཁང་ལ་མེ་དངོས་སུ་འབར་བས་འབྲས་མིང་རྒྱུ་ལ་
བཏགས་ཏེ་མེ་འབར་གྱི་གཙུག་ལག་ཁང་འདིའི་སྟེང་གི་རུ་མཚོན་ཐམས་ཅད་
སྤོར་སྣང་སྐབས་རི་ཀླུང་ཀུན་རླུང་དམར་གྱིས་ཁེངས་པ་བསམ་བྱུང་བས་ཕྲལ་དུ་
འཚུབ་ལྷོང་འདྲའང་དོན་ལ་ཆོས་སྐྱོང་དགེས་པའི་རྟགས་ཡིན། འདིའི་བྱ་
འདབ་རྗེ་བཙུན་རྡོ་རིང་པ་ཀུན་བཟང་ཆོས་ཀྱི་ཉི་མས་འདེབས་པར་མཛད་པའི་
ལམ་འབྲས་ལྷ་ཁང་བྱིན་ཆེན་ཡང་དབང་འདུས་སྙིང་པོས་རྨང་ནས་ཉམས་གསོ་
གསར་བཞེངས་གནང་། རྟེན་འབུར་སྐུ་རྡོ་རིང་པས་བཞེངས་པས་ལམ་འབྲས་
བླ་རྒྱུད། སྔགས་འཆང་ཆེན་པོས་བཞེངས་པའི་ལམ་ཟམ་རྒྱུད་པ་མི་ཚད་མ་
སོགས་ཉམས་གསོ་གནང་། ལྡེབས་བྲིས་ས་སྐྱའི་གདུང་རབས་རིན་ཆེན་ཕྲེང་



གདན་སའི་གནས་ཡིག
193
-
བ། བདེ་མཆོག་རྒྱུད་པ། གུར་ལྷ་བརྒྱད་སོགས་ལྡེབས་བྲིས་རྣམས་ཐང་ག་ལ་
སྤོར་གནང་ས་རྒྱན་གནམ་རྒྱན་བཟང་གོས་འབའ་ཞིག་ཀ་ཕན་ཁྱད་དུ་འཕགས་
པའི་ཚོགས་བཅས་བསྐྲུན། འདི་སྟེང་བཞུགས་ཁང་ཁྲོལ་ཆེ་བཀོད་ལེགས་སྤུན་
བད་སྟེང་དུ་གསེར་འབྲུ་གསེར་ཟངས་རྒྱལ་མཚན་སོགས་མཛེས་ཤིང་། ཞིང་
སྐྱོང་དགྱེས་པའི་མཆོད་རྫས་སུ་བསྐྲུན། གནམ་ཁའུ་པའི་སྒྲུབ་ཕུག་སྟེང་ཕྱག་
ནའི་ཕུག་ན་འགྲོ་མགོན་ཕྱག་ནའི་སྣང་བརྙན་ལ་ཉིད་ཀྱི་དབུ་ཞྭ་རྒྱ་བཟོ་མ།
དེའི་ཤར་ན་འཕགས་པའི་སྒྲུབ་ཕུག་ན་བླ་སྐུ་སོགས་སྣང་བརྙན་བྱིན་ཅན་དུ་མ།
དེའི་ཤར་ཕྱོགས་ན་ས་ཆེན་ཕུག་པ་སོགས་རྗེ་བཙུན་གོང་མའི་སྒྲུབ་ཕུག་བྱིན་
ཆེན་རྣམས་བཞུགས་སོ། དེང་སྐབས་ཨ་མདོ་བླ་མ་གྲགས་པ་བཟང་པོ་ནས་
ཁའུ་བྲག་རྫོང་རྟེན་དང་བརྟེན་པར་བཅས་པ་ཉམས་གསོ་གསར་བཞེངས་
གནང་བའི་མགོན་ཁང་ནང་དཔལ་མགོན་ཞལ་གྱི་གསེར་སྐུའི་དབུས་གུར་ལྷ་
བརྒྱད་དཀར་བདུད་ལྕམ་བྲལ་སོགས་ཆོས་སྲུང་རྣམས་དང་། ལྡེབས་བྲིས་ལ་
ཡང་བླ་མ་ཡི་དམ་ཆོས་སྲུང་དམ་ཅན་རྒྱ་མཚོའི་སྣང་བརྙན་དུ་མ་དང་རྟེན་སྲུང་
དགེས་པའི་གོ་མཚོན་སོགས་བརྗིད་ཆེ་བར་བཞུགས།
དེའི་ཤར་གྱི་བླ་མ་ཁང་གི་ནང་དུ་ཡང་སྐུ་རྟེན་ཙན་དན་གྱི་ཐུབ་སྐུ་སོགས་
དང་གསུང་རྟེན་བཀའ་འགྱུར་ཐུགས་རྟེན་རྣམ་རྒྱལ་མཆོད་རྟེན་སོགས་དང་
གཞན་ཡང་ལམ་འབྲས་བླ་མ་རྒྱུད་པའི་ལྡེབས་བྲིས་སོགས་ལ་མཆོད་རྫས་དུ་མས་
རྒྱུན་བཅས་བཞུགས།
གནས་མཆོག་ཁའུ་བྲག་རྫོང་གི་ནུབ་ན་ཕྲུ་མ་ཞེས་པའི་དབེན་གནས་
དམ་པ་འདིར་ཐུགས་རྗེ་ཆེན་པོའི་རྣམ་འཕྲུལ་རྗེ་བཙུན་ས་སྐྱ་པ་ཆེན་པོ་ཀུན་



194
གནས་མཆོག་ས་སྐྱ།
དགའ་སྙིང་པོ་སྐུ་བལྟམས། དེ་དུས་ཀྱི་བཞུགས་གདན་ཕྲུ་མ་དང་བཅས་པ་
བཞུགས་པའི་བདུད་འདུལ་མཆོད་རྟེན། དེ་གཉིས་ཀྱི་བར་གྱི་བྲག་ངོས་ན་ས་
བིར་ཞལ་སྤྲོད་དང་། གནམ་ཁའུ་པ། འཁོན་དཀོན་མཆོག་རྒྱལ་པོ། ས་ལོ།
སྔགས་འཆང་ཡབ་སྲས་གསུམ་དང་བཅས་པ་བཞུགས། ཕྱིས་སྔགས་འཆང་
ཆེན་པོས་གཙུག་ལག་ཁང་སྒྲུབ་སྡེ་དང་བཅས་པ་གསར་བསྐྲུན་གནང་།
སྒྲུབ་གནས་ཆེན་པོ་འདིའི་ཤར་ཕྱོགས་ཀྱི་ཕུར་རྒྱང་གྲགས་གཉིས་ལྷག་
ཙམ་གྱི་ས་ན། རྗེ་བཙུན་གོང་མ་སྐལ་ལྡན་གྱི་བུ་སློབ་དང་བཅས་པས་གྲུབ་པ་
བརྙེས་པའི་ཡང་དབེན་ཆེན་པོ་བྱས་འགྱུར་རྡོ་རྗེའི་རི་ཁྲོད་ཅེས་བྱ་བའི་བླ་
བྲང་ཤར་གྱི་གཟིམ་ཁང་ན་ས་ལོའི་སྣང་བརྙན་ཡིད་བཞིན་ནོར་བུ། སྔགས་
འཆང་ཆེན་པོས་བཞེངས་པའི་གུར་མགོན་ཕྱག་ནས་མ། ལྡེབས་བྲིས་ལ་པུ་
ཏྲའི་སྐུ་ས་ལོའི་ཕྱག་བྲིས་མ། བླ་བྲང་ནུབ་རྗེ་བཙུན་རིན་པོ་ཆེའི་སྒྲུབ་ཕུག་གི་
ལོག་བྲིས་ལ་བདག་ཆེན་བློ་གྲོས་རྒྱལ་མཚན་དཔལ་བཟང་པོའི་ཕྱག་བྲིས་མཛད་
པའི་མགོན་པོའི་སྐུ་ཤིན་ཏུ་བྱིན་རླབས་ཆེ་བ་དང་། གཞན་ཡང་རྗེ་བཙུན་རིན་
པོ་ཆེ་གྲགས་པ་རྒྱལ་མཚན་གྱི་སྒྲུབ་ཆུ་ལ་སོགས་པ་ཡིད་ཆེས་ཤིང་ཁུང་བཙུན་
པའི་བྱིན་རླབས་ཀྱི་རྟེན་དཔག་ཏུ་མེད་པ་བཞུགས་ཤིང་། དེའི་ཐོད་ཀྱི་བྲག་
སུས་ཀྱང་མི་ཐར་བའི་མེ་ལོང་ལྟ་བུའི་ངོས་ལ་ཞུ་བྱས་དངོས་གྲུབ་ཀྱི་སྒྲུབ་ཕུག་
དང་རྡོ་རྣམས་འཕུར་སྟེ་མདུན་གྱི་ཆུ་འགྲམ་ནས་བླང་ཞིང་ཁོ་རང་གཅིག་པོས་
འབྲེལ་མེད་དུ་རྩེགས་པའི་གྲུབ་སྟབས་ཀྱི་སྒྲུབ་ཕུག་ངོ་མཚར་བ་ཡང་བཞུགས་སོ།
ས་ཆེན་ཀུན་དགའ་བློ་གྲོས་ཀྱིས་བསྐྲུན་པའི་གཙུག་ལག་ཁང་ཆེན་ཞལ་
གྲོ་ལྷ་ཁང་དགེ་ལེགས་རྒྱ་མཚོའི་འབྱུང་གནས་ཀྱི་རྟེན་གཙོར་རིན་ཆེན་



195
གདན་སའི་གནས་ཡིག
དང་པོའི་ཁམས་ལས་གྲུབ་པའི་རྗེ་བཙུན་མའི་སྐུ་བརྙན་མཐོང་བས་ཡིད་འཕྲོག་
འདི་ཉིད་ལ་རྒྱལ་བའི་རིང་བསྲེལ་ སོགས་ཀྱི་གོང་བུར་བཞུགས་པ། དེའི་
གཡས་ན་རྒྱལ་ཡུམ་དམ་པ་སྐལ་བཟང་བདེ་སྐྱིད་བུ་ཁྲིད་ནས་བཞེངས་པ་དངུལ་
གར་ལས་གྲུབ་པའི་རྗེ་བཙུན་སྤྱན་བདུན་ལྷ་མོའི་སྣང་བརྙན། འདིའི་གཡས་
ན་སྟོང་ཆེན་རབ་འཛོམས་གསང་སྔགས་རྗེས་འཛིན་རྣམས་བཞུགས། རྟེན་
གཙོའི་གཡོན་ན་འཕགས་པ་སོ་སོར་འབྲང་མ་རྨ་བྱ་ཆེན་མོ་སྟེ་བྱ་རྒྱུད་དེ་བཞིན་
གཤེགས་པའི་ཡུམ་མཆོག་དང་བཅས་པ་རྣམས་གཙོ་བོར་བཞུགས། རྟེན་
སྟར་དང་པོའི་དབུས་ན་བླ་མ་ས་ཆེན་གོང་མ་རྣམ་ལྔ། དཔལ་ཆེན་འོད་པོ།
ཟངས་ཚ་བསོད་ནམས་རྒྱལ་མཚན་སོགས་ཀྱི་སྣང་བརྙན་དང་། གཞན་ཡང་
ཤར་ནུབ་རྟེན་སྟར་གཉིས་ལ་བླ་མ་དམ་པ་སོགས་རྗེ་བཙུན་གོང་མའི་སྣང་
བརྙན་དུ་མ་དང་གཡས་གཡོན་གཉིས་ལ་སྒྲོལ་མ་ཉེར་གཅིག་སེངྒེ་སྒྲ་དབང་ལྷ་
དམར་པོ་བསྐོར་གསུམ་སོགས་བྱིན་རླབས་ཀྱི་གོང་བུར་བཞུགས། གཙུག་ལག་
ཁང་འདིའི་ལྡེབས་བྲིས་ལའང་སློབ་དཔོན་ཉི་མ་སྦས་པས་ལུགས་ཀྱི་སྒྲོལ་མ་ཉེར་
གཅིག་སོགས་དང་། སྒོ་ཡི་གཡོན་ལྡེབས་བྲིས་ལ་རྣམ་འདྲེན་ཀུན་བློ་ཉིད་ཤིན་
ཏུ་བཞད་པ་སྦྱིན་བདག་གི་ཚུལ་དུ་བཞུགས་པ་ལ་ཐུགས་སྲས་བྱོན་དང་འབྱོན་
གྱུར་སོགས་འཁོར་ཚོགས་བཞུགས་པའི་ཕྱག་ནས་མ་བྱིན་རླབས་ཤིན་ཏུ་ཆེ་བ་
བཅས་ཀྱི་སྤྱན་སྔར་བྱུར་བུམ་གཙོ་བོར་གྱུར་པའི་གསེར་དངུལ་གྱི་མཆོད་ཆས་
དང་ས་རྒྱན་གནམ་རྒྱན་ཀ་ཕན་ཁྱད་འཕགས་བསམ་ལས་འདས་པ་སོགས་རྣམ་
འདྲེན་ཀུན་བློས་ཕྱག་ནས་ཐུགས་དམ་བྱིན་རླབས་མྱོང་གྲུབ་འབའ་ཞིག་ཏུ་
བཞུགས། དེའི་སྟེང་གཙུག་ལག་ཁང་གི་ནང་རྟེན་གྱི་གཙོ་བོར་རྒྱལ་བ་རྡོ་རྗེ་



196
གནས་མཆོག་ས་སྐྱ།
འཆང་གི་སྣང་བརྙན་དབུས་གཡས་ན་སྟོན་མཆོག་ཤཱཀྱ་སེངྒེ། ཨོ་རྒྱན་པདྨ་
འབྱུང་གནས། བི་ཝ་པ། འཁོན་དཀོན་མཆོག་རྒྱལ་པོ། ཐང་སྟོང་རྒྱལ་པོ།
ཐར་རྩེ་ནམ་མཁའ་བསམ་གྲུབ། གནས་གསར་འཇམ་མགོན་ཆོས་རྗེའི་སྣང་
བརྙན་རྣམས་དང་། རྟེན་གཙོའི་གཡོན་ན་སྨན་བླ། མཁན་པོ་ཞི་བ་འཚོ།
ཨ་ཏི་ཤ་ཡི་སྐུ་བརྙན་རྣམས་སྐུ་གཟུངས་གཙུག་ཁང་འོག་མ་ལྟར་དབྱེར་མེད་
འདི་རྣམས་ཀྱི་སྤྱན་སྔར་རྒྱལ་ཡུམ་དམ་པ་སྐལ་བཟང་བདེ་སྐྱིད་བུ་ཁྲིད་ནས་
འབུལ་གནང་གི་མཆོད་རྫས་དངོས་གཙང་བ་བཅས་ལ་དམ་པ་གང་དེའི་ཏིང་
འཛིན་སྔགས་ཀྱི་སྦྱང་སྒྱུར་སྤེལ་ནས་འཁོར་བ་ཇི་སྲིད་གནས་ཀྱི་བར་བཞུགས་པ་
བྱིན་གྱིས་རླབས་ཏེ་སྤྱན་ལམ་དུ་ཕུལ་བའི་སྟེང་ཤོད་གསེར་ཕུག་གཉིས་རྩེགས་
བཅས་བསྟན་འགྲོའི་རྒྱན་དུ་བསྐྲུན་པ་ལགས། །
ཉི་ཟླ་ཕུག་ཏུ་གྲགས་པ་འདི་ནི། འཁོན་རོག་ཤེས་རབ་ཚུལ་ཁྲིམས་ལ་
འདིར་ཕུར་སྲུང་ལྕམ་དྲལ་དངོས་སུ་གཟིགས་པས་ན་འདིར་དཀར་བདུད་
བཞུགས་པ་གདོན་མི་ཟ་བའི་ཕུག་པ་བྱིན་ཅན་འདིའི་ལྡེབས་བྲིས་ཉམས་གསོ་
རྒྱུག་དྲ་འཛུགས་པ་སོགས་ས་ཆེན་ཀུན་བློས་མཛད་པ་ཡིན་ཞིང་། ཤར་ངོས་
ཕུག་ཆུང་འདིའང་ཉམས་གསོ་མཛད། འདི་འབྲུག་པ་ཀུན་ལེགས་པའི་ཕུག་
པར་གྲགས་པའི་གཏམ་རྒྱུད་ཡོད་དོ། །
གདན་ས་ཆེན་པོ་འདིའི་ཕྱོགས་བཞིའི་རི་འདེབས་ལ་སློབ་དཔོན་པད་
མ་འབྱུང་གནས་ཀྱིས་གནས་མཆོག་ཁྱད་པར་ཅན་འདིའི་ས་ཡི་མེ་རྩ་སྡམས་པའི་
རྡོ་རྗེ་ཕུར་བུ་ལྟ་བུའི་མཆོད་རྟེན་བཞི་ཕྱོགས་རེར་བསྐྲུན་པ་ལ་སྔོན་གྱི་དུས་སུ་གུ་
རུ་འབུམ་པར་གྲགས། དེང་དུས་ས་སྐྱ་མི་འཇིག་པའི་གཟེར་བཞི་ཞེས་
--



གདན་སའི་གནས་ཡིག
197
གྲགས་པའི་ནང་ནས་རིན་སྒང་བླ་བྲང་གི་ལྷོ་ཤར་འགྲོ་མགོན་ཕྱག་ནའི་མདའ་
ཆུའི་ལྷོ་ངོས་ཀྱི་རི་འདེབས་ལ་ཡོད་པ་འདི་ཤར་ཕྱོགས་ཀྱི་དེ་ལགས། ལྷོ་ཕྱོགས་ཀྱི་
དེ་ལྷ་ཁང་རྒྱབ་མའི་གཉའ་གོང་ན་བཞུགས། ནུབ་ཀྱི་དེ་ཕྱི་རྟེན་ཆེན་མོའི་ཁྲོད་ན་
བཞུགས་པ་འདི་ཡིན། བྱང་གི་དེ་བདེ་མཆོག་ལྕགས་རིའི་ལྷོ་ནུབ་ཟུར་དང་ཉེ་བ་
བཞུགས་པ་འདི་ཡིན། འདི་རྣམས་གནས་འདིར་མེད་དུ་མི་རུང་བ་དགོངས་
སྔོན་རྗེ་བཙུན་གྲགས་པས་ཉམས་གསོ་མཛད། དེ་དག་གཟུངས་བཞུགས་ལྟ་བུར་
བཞུགས་ནས་ཕྱི་ཐུམ་སྔགས་འཆང་བསྟན་པའི་ཉི་མས་ཀྱང་མཛད། སླར་ཡང་
འདི་རྣམས་ལ་གདུགས་རིམ་ཉམས་གསོ་སོགས་གང་དགོས་ས་ཆེན་ཀུན་བློས་
ཀྱང་ཡང་ཡང་མཛད་ཅིང་རབ་གནས་མེ་ཏོག་འཐོར་བའང་ཡང་ཡང་སྩོལ་བར་
མཛད་པས་སྐྱེ་འགྲོའི་བདེ་སྐྱིད་སྤེལ་བའི་སླད་དུ་བཞུགས་པ་ལགས།
གཞན་ཡང་འདིར་དུས་མཆོད་བླ་བྲང་ལས་གྱེས་པའི་ཕུན་ཚོགས་ཕོ་
བྲང་དང་སྒྲོལ་མ་ཕོ་བྲང་ལས་ཕུན་ཕོར་གཟིམ་ཆུང་དང་། བཀའ་འགྱུར་ལྷ་
ཁང་། མགོན་ཁང་ཁག་གཉིས། ནཱ་རྩི་བླ་བྲང་དུ་མཇལ་ཁ་ལྷ་ཁང་དང་།
མགོན་ཁང་ཁག་གཉིས། སྒྲོལ་མ་ཕོ་བྲང་དུ་མཇལ་ཁ་ལྷ་ཁང་དང་། མགོན་
ཁང་ཁག་གཉིས་སོགས་མདོར་ན་དེ་དག་ཏུ་བཞུགས་པའི་གོང་མ་ཡབ་སྲས་
རྣམས་ཀྱི་ཐུགས་དམ་རྟེན་བསམ་བརྗོད་ལས་འདས་པ་ཐམས་ཅད་འདིར་བཞུ་
སྤོབས་བྲལ་བས་རེ་ཞིག་བཞག་ནས་འདིར་ཐུན་མོང་ཡོངས་གྲགས་སུ་གྱུར་པ་
རྣམས་མཚམས་སྦྱོར་ཞུས་པ་དེ་དག་གི་སྒོ་ནས་སྔོན་བྱོན་སྐྱེས་ཆེན་དུ་མའི་ལུང་
གིས་བསྔགས་པ་ལུས་ཅན་བསོད་ནམས་གསོག་པའི་ཞིང་མཆོག་དཔལ་ལྡན་ས་
སྐྱ་ཞེས་ཡོངས་སུ་གྲགས་པའི་གཙུག་ལག་ཁང་གི་ངོ་མཚར་རྟེན་བཞིས་མཚོན་



198
གནས་མཆོག་ས་སྐྱ།
གཙོ་ཆེ་བ་རགས་པ་ཙམ་གྱི་རྣམ་གཞག་གནས་ཡིག་དད་པའི་མིག་འབྱེད་ཅེས་
བྱ་བ་རེ་ཞིག་རྫོགས་སོ།། །།
སླར་སྨྲས་པ། །
དེ་ལྟར་ཞིང་འདིའི་རྣམ་བཤད་མདོར་བསྡུས་འདི། །
གཞན་ཕན་རྒྱུ་བ་ཕྲ་མོའི་རྐྱེན་དབང་གིས། །
དོན་གཉེར་ལྟ་བྱེད་ཟུང་གི་དམིགས་རྐྱེན་དུ། །
ཡོངས་སུ་མངོན་ཕྱིར་འཇིག་རྟེན་འདི་ན་སྤེལ། །
ཐོགས་མེད་འཁོར་བར་བསགས་པའི་དགེ་ཚོགས་དང་། །
དེང་འདིར་རྣམ་བཤད་སྤེལ་བའི་ལེགས་བྱས་གཉིས། །
འཁོར་གསུམ་མཚན་མས་དབེན་ཞིང་མ་རྒན་རྣམས། །
རྣམ་གྲོལ་བྱང་ཆེན་ཐོབ་ཕྱིར་ཡོངས་སུ་བསྔོ། །
ཞེས་གངས་ཅན་བོད་ཀྱི་རྡོ་རྗེ་གདན་དཔལ་ལྡན་ས་སྐྱ་དགོན་གྱི་གནས་
ཡིག་གམ་དཀར་ཆག་དད་པའི་མིག་འབྱེད་ཅེས་བྱ་བ་འདི་ཡང་གུས་ཕྲན་པ་ས་
སྐྱ་བློ་གྲོས་རྒྱ་མཚོས་པེ་ཅིན་ཀྲུང་དབྱང་མི་རིགས་སློབ་གྲྭ་ཆེན་མོར་སློབ་ཞོར་དུ་
སྔོན་ལམ་རྗེ་བཙུན་གོང་མ་རིམ་བྱོན་གྱི་གདུང་རབས་ཁག་དང་ས་སྐྱའི་གནས་
ཡིག་ཐོར་བུ་གཞན་ཡང་དེང་དུས་ཆོས་སྡེ་ལྷོ་བྱང་གི་རྟེན་དེབ་བཅས་ལ་
གཏུགས་ཏེ་ཕྱོགས་གཅིག་ཏུ་བསྒྲིགས་པ་བོད་རབ་བྱུང་བཅུ་བདུན་པའི་ཤིང་
སྤྲེལ་ས་ཟླའི་ཡར་ཚེས་དགེ་བར་རྒྱ་ནག་པེ་ཅིན་དུ་ལེགས་པར་གྲུབ་པ་དགེ་
ལེགས་སུ་གྱུར་ཅིག། །།



རྩོམ་སྒྲིག་འགན་འཁུར་པ། བསྟན་འཛིན་ཕུན་ཚོགས།
# #E ཡྻོ ##： 2/ཀཾ rg
དེབ་གཞིའི་བཟོ་བཀོད་པ། མེང་ལུང་། །
装帧设计: # E
གནས་མཆོག་ས་སྐྱ།
ས་སྐྱའི་བསྟན་འཛིན་ངོར་རྫོང་ཚར་གསུམ་དང་།
གདན་སའི་གནས་ཡིག
པ་མ
རྩོམ་སྒྲིག་པ། །
དཔེ་སྐྲུན་མཁན།
འགྲེམས་སྤེལ་མཁན།
གནས་ཡུལ།
སྦྲག་ཨང་།
ཁ་པར་ཨང་གྲངས། །
བརྒྱུད་འཚོང་མཁན།
པར་བསྒྲིགས་མཁན་
པར་འདེབས་མཁན།
དེབ་ཚད།
པར་ཤོག
པར་གཞིའི་སྒྲིག་ཐེངས།
པར་ཐེངས།
པར་གྲུངས།
རིན་གོང་། །
ས་སྐྱ་བློ་གྲོས་རྒྱ་མཚོ།
མི་རིགས་དཔེ་སྐྲུན་ཁང་།
མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
པེ་ཅིན་ཧོ་ཕིང་ལི་བྱང་ལམ་ཨང༌14པ།
100013
010-64234411-6509
རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
མི་རིགས་དཔེ་སྐྲུན་ཁང་གི་སྐུལ་འོད་པར་སྒྲིག་ཁང་།
ཏི་ཞིན་པར་འདེབས་ཁང་།
850mmx1168mm 1/32
6.25
2004ལོའི་ཟླ་7པར་པར་གཞི་དང་པོ་བསྒྲིགས།
2004ལོའི་ཟླ་7པར་པེ་ཅིན་དུ་པར་ཐེངས་དང་པོ་བརྒྱབ།
0001-1000
སྒོར་16. 00
-
---



图书在版编目(CIP)数据
萨迦寺旅游指南洛珠嘉措编著,-北京:民族出版
社,2004.7
| ISBN 7-105-06395-5
I. 萨…I.洛…. 萨迦派一寺庙一旅游指南
-萨迦县一藏语 N. K928.75
-
中国版本图书馆 CIP 数据核字(2004)第061474号
-
*
*-
-
*
*
-
-
*
-
*
-
*-
*
*
--
--
-
-
-
-
--
---
-
-
-
*
*
*
*
*
**
*
"
""
""
"
,
"
-
-
-
-
-
-
H
..
e
.
l
…
l e
…
r
出版发行
出地邮排印经开网印印版印 |
行址编版装销本址张数次次价
民族出版社
北京市和平里北街14号
100013
民族出版社微机照排
迪鑫印刷厂
各地新华书店
850mm×1168mm 1/32
www.e56.com.cn
6.25
0001-1000 册
2004年7月第1版
2004年7月北京第1次印刷
16.00 元
该书有印装质量问题,请与本社发行部联系退换
(藏文室电话:010-64234411-6509)
